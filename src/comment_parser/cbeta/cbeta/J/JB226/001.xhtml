<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>頌古鉤鉅</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu1' />
<p class='juan'>頌古鉤鉅</p><p class="byline">鄂州　龍光薀上達夫頌　參同薀宏寬夫著語</p>
<div class='div-other'><a id='mulu2' />
<div class='div-orig'><p style="margin-left:2em;text-indent:-1em">世尊陞座<span class='note-inline'>(世尊一日陞座文殊白椎云諦觀法王法法王法如是世尊便下座)</span>。</p>
</div>
<div class='div-commentary'><p>陽春欲奏寶雲低<span class='note-inline'>(全機獨露我立地待汝搆去一子親得)</span>拍版門椎且共攜<span class='note-inline'>(當家種草三臺須是大家催扶犁曳耙須還此老)</span>此日華筵堪慶賞<span class='note-inline'>(四美具二難並更嫌何處不風流)</span>如何百萬醉如泥<span class='note-inline'>(知恩者少只為分明極眾中莫有拔劍相救者麼一隊無孔鐵錘)</span>。</p>
</div>
<div class='div-orig'><p style="margin-left:2em;text-indent:-1em">達磨廓然<span class='note-inline'>(梁武帝問達磨大師如何是聖諦第一義磨云廓然無聖帝云對朕者誰磨云不識帝不契遂渡江至少林面壁九年)</span>。</p>
</div>
<div class='div-commentary'><p>聖諦之一<span class='note-inline'>(親切道將來切忌向老胡模子上脫出)</span>光逾千日<span class='note-inline'>(依然刺腦入膠盆和泥合水了也別時向你道)</span>烜赫兮覿面無私<span class='note-inline'>(果然驚群動眾覷著則瞎觸著則死)</span>平實兮何嘗祕密<span class='note-inline'>(向汝道甚麼山門騎佛殿穿過髑髏去也)</span>身同不繫之舟<span class='note-inline'>(柳絮隨風自西自東點)</span>行藏了無礙窒<span class='note-inline'>(一任南洲北洲咄照顧[車*度]轢鑽)</span>江上清風蕭瑟<span class='note-inline'>(徹骨徹髓還覺寒毛卓豎麼)</span>砌下寒蛩啾唧<span class='note-inline'>(七穴八穿微風吹幽松靜聽聲愈雅)</span>雪深之夜真子來<span class='note-inline'>(千古萬古殃累人未有了日在)</span>老胡一朝能事畢<span class='note-inline'>(草賊大敗放不下擔取去情知你計窮力竭)</span>。</p>
</div>
<div class='div-orig'><p style="margin-left:2em;text-indent:-1em">東印請祖<span class='note-inline'>(東印土國王請二十七祖般若多羅齋王問曰何不看經祖曰貧道入息不居陰界出息不涉眾緣常轉如是經百千萬億卷)</span>。</p>
</div>
<div class='div-commentary'><p>昨夜誰吹塞上笳<span class='note-inline'>(分明聽取繁興大用舉必全真)</span>庭華搖落趁飛霞<span class='note-inline'>(無邊春色滿皇都拾得麼狼藉狼藉)</span>瓣紅流出桃谿口<span class='note-inline'>(一場漏逗隨波逐浪去也劄)</span>香泥塗來燕子家<span class='note-inline'>(豈祇烏衣國哉盡大地均霑恩澤)</span>回首庭前玉樹<span class='note-inline'>(枝枝橕著月春青夏赤秋白冬黑莫眼花)</span>森然精瑩無瑕<span class='note-inline'>(隨色摩尼一任瞻仰取足)</span>黔雷功用布三車<span class='note-inline'>(水到渠成逢人但恁麼舉)</span>四序推遷憑轉轂<span class='note-inline'>(中心樹子還曾動著也未千聖莫能窺)</span>陽春有腳遍天涯<span class='note-inline'>(須彌南畔卷盡五千四十八向下文繁咄)</span>。</p>
</div>
<div class='div-orig'><p style="margin-left:2em;text-indent:-1em">世尊指地<span class='note-inline'>(世尊與眾行次以手指地云此處宜建梵剎帝釋將一莖草插於地上云建梵剎<span class='corr'>已</span>竟世尊微笑)</span>。</p>
</div>
<div class='div-commentary'><p>合取瞿曇雌黃口<span class='note-inline'>(吞聲有分赤眼撞著火柴頭)</span>袖卻帝釋白拈手<span class='note-inline'>(自家招得口含霜氣交噎一場懡㦬)</span>赤須鬍也鬍須赤<span class='note-inline'>(一並收下今日不得閒打你)</span>者裏不勞重獻醜<span class='note-inline'>(抹殺無見頂相千聖卒難措詞)</span>草屋八九間<span class='note-inline'>(擁萬卷圖書坐一林風月尊貴生)</span>方宅十餘畝<span class='note-inline'>(南有松北有竹東西一路馬驟車馳只是不得蹋著身後底)</span>隨機展演白超方<span class='note-inline'>(朝眼青暮眼白直下來也汝等諸人大須好看)</span>更嫌何處不豐厚<span class='note-inline'>(七事隨身垂拱八荒也得塞北安南也得還知麼適來不合多口)</span>。</p>
</div>
<div class='div-orig'><p style="margin-left:2em;text-indent:-1em">清源米價<span class='note-inline'>(僧問清源如何是佛法大意源云廬陵米作麼價)</span>。</p>
</div>
<div class='div-commentary'><p>清源舌頭無骨<span class='note-inline'>(不怕爛卻看長老眉毛在麼不如緘口過殘春)</span>須知大辨如訥<span class='note-inline'>(水銀墮地薦取格兮提撕)</span>若是滯句泥言<span class='note-inline'>(擬著思惟白雲萬里何不直下領略)</span>敢保鑽他鬼窟<span class='note-inline'>(為得諸人徹困還有知恩報恩底麼也是按牛頭喫草)</span>。</p>
</div>
<div class='div-orig'><p style="margin-left:2em;text-indent:-1em">馬祖白黑<span class='note-inline'>(僧問馬大師離四句絕百非請師直指某甲西來意馬師云我今日勞倦不能為汝說問取智藏去僧問藏藏云何不問和尚僧云和尚教來問藏云我今日頭痛不能為汝說問取著兄去僧問海海云我到者裏卻不會僧舉似馬師師云藏頭白海頭黑)</span>。</p>
</div>
<div class='div-commentary'><p>尋常機柄<span class='note-inline'>(撥開向上一竅千聖齊立下風也好與驀頭一蹋)</span>剿絕凡聖<span class='note-inline'>(爭奈山僧何放一線道普)</span>折股知醫<span class='note-inline'>(曾患幾場熱病來麼自救不了)</span>更問阿誰<span class='note-inline'>(事無一向也要大家知)</span>兩頭三面兮索鹽奉馬<span class='note-inline'>(特殺痛快真不失為父子一堂)</span>奔南走北兮自昧全機<span class='note-inline'>(幾曾屈著奈者僧皮下無血)</span>悲兮悲兮四天下<span class='note-inline'>(屈判者多明刑者少)</span>誰向者僧痛處錐<span class='note-inline'>(賴有龍光驀顧左右云要識他父子落處麼擲下拂子便起)</span>。</p>
</div>
<div class='div-orig'><p style="margin-left:2em;text-indent:-1em">藥山陞座<span class='note-inline'>(藥山久不陞堂院主白曰大眾久思示誨請和尚為眾說法山令打鐘眾方集山陞座良久便下座歸方丈主隨後問和尚邇來許為眾說法云何不垂一言山云經有經師論有論師爭怪得老僧)</span>。</p>
</div>
<div class='div-commentary'><p>紀律分明王者師<span class='note-inline'>(六纛飄颻軍威整肅看取令行時)</span>何須更論武威時<span class='note-inline'>(破敵衝鋒臨時機變豈似照孔著楔之流哉)</span>私門禍出亡廉謹<span class='note-inline'>(雖是折籬放犬亦是洩漏春光空觸下一天星斗)</span>打瓦鑽龜益可悲<span class='note-inline'>(一聲佛陀一聲達磨一聲碗揵丘倚門傍戶底漢三十棒且待別時)</span>。</p>
</div>
<div class='div-orig'><p style="margin-left:2em;text-indent:-1em">百丈野狐<span class='note-inline'>(百丈上堂常有一老人聽法隨眾散去一日不去丈乃問立者何人老人云某甲於過去迦葉佛時曾住此山有學人問大脩行底人還落因果也無對他道不落因果墮野狐身五百生今請和尚代一轉語丈云下床因果老人於言下大悟云云)</span>。</p>
</div>
<div class='div-commentary'><p>士之生<span class='note-inline'>(湛兮似或存咄)</span>斧在口<span class='note-inline'>(吾不知其誰之子縮卻舌頭)</span>一字沈泥即過咎<span class='note-inline'>(滿口含霜驢事馬事一任擔枷過狀)</span>五百生為野狐身<span class='note-inline'>(孟八郎自己招得誰教你坐在黑山鬼窟裏)</span>今朝賴遇雷霆手<span class='note-inline'>(如麟無角似虎有角看取令行時)</span>震靈丸<span class='note-inline'>(千聖不識)</span>君知不<span class='note-inline'>(問著十人九箇啞)</span>其力也起死回生<span class='note-inline'>(風行草偃一番新雨過翠色滿林梢)</span>其功也永垂不朽<span class='note-inline'>(偶爾成文真足俊偉一時矞皇後世)</span>青囊繼起吐舌兒<span class='note-inline'>(鍼芥相投不失為當家種草)</span>迎風一掌何其赳<span class='note-inline'>(俊哉大丈夫捋虎須不為分外倒岳傾湫隨後來也便打)</span>。</p>
</div>
<div class='div-orig'><p style="margin-left:2em;text-indent:-1em">南泉斬貓<span class='note-inline'>(南泉一日東西兩堂爭貓兒南泉見遂提起云道得即不斬眾無對泉斬貓兒為兩段趙州自外歸泉舉前話州便脫草鞋於頭上戴出泉云子若在恰救得貓兒)</span>。</p>
</div>
<div class='div-commentary'><p>天王車駕御玄黃<span class='note-inline'>(諸侯避道萬騎爭歌楊柳春)</span>烏合之流魂<span class='corr'>已</span>亡<span class='note-inline'>(蚩尤膽裂脫得去始稱好手)</span>滾滾髑髏彌四野<span class='note-inline'>(我國宴然從教熱燄熾長空收)</span>滔滔鮮血濺沙場<span class='note-inline'>(山川失色日光寒兮草短)</span>功超百代<span class='note-inline'>(長如白練飛北口所宣)</span>德並成湯<span class='note-inline'>(萬古頌徹猷花根本豔)</span>皇皇露布兮以宣風化<span class='note-inline'>(罪不重科頻呼小玉元無事舉伊尹)</span>堂堂振笏兮燮理陰陽<span class='note-inline'>(一等是濟困扶危心術下水見人全獨露)</span>歌聖德<span class='note-inline'>(大似毀亦似贊)</span>祝無疆<span class='note-inline'>(口如蜜心如毒總不是好心)</span>方將萬舞協宮商<span class='note-inline'>(祕魔叉道吾劍演祖巴歌一時拈出)</span>一任雷霆施號令<span class='note-inline'>(移山倒岳繁興無盡諸身)</span>滿天星斗煥文章<span class='note-inline'>(虎龍且拈過邊來日不得普請)</span>。</p>
</div>
<div class='div-orig'><p style="margin-left:2em;text-indent:-1em">臺山婆子<span class='note-inline'>(臺山路上有一婆子凡有僧問臺山路向甚麼處去婆云驀直去僧才行婆云好箇阿師又恁麼去也僧舉似趙州州云待與勘過州亦如前問至來日上堂云我為汝勘破婆子了也)</span>。</p>
</div>
<div class='div-commentary'><p>從來慣說老婆禪<span class='note-inline'>(道破今時法弊合取好惹禍來也)</span>撞著老婆沒奈何<span class='note-inline'>(何如爛泥裏有刺教伊不得亂統)</span>誇經賣紀趙州老<span class='note-inline'>(咄呀如劍樹目似磉盤賺殺一船人)</span>渾身輥入葛藤窩<span class='note-inline'>(為眾竭力不辭和泥合水)</span>勘破了<span class='note-inline'>(無風匝匝之波)</span>臭老婆<span class='note-inline'>(驀面便掌)</span>將謂機關有幾多<span class='note-inline'>(無盡莊嚴切忌一狀領過從始至終從本至末巧曆不能得)</span>。</p>
</div>
<div class='div-orig'><p style="margin-left:2em;text-indent:-1em">雲門兩病<span class='note-inline'>(雲門大師云光不透脫有兩般病一切處不明面前有物是一透得一切法空隱隱地似有箇物相似亦是光不透脫又法身亦有兩般病得到法身為法執不忘己見猶存節在法身邊是一直饒透得放過即不可仔細檢點將來有甚麼氣息亦是病)</span>。</p>
</div>
<div class='div-commentary'><p>幻化空身與法身<span class='note-inline'>(金明頭上風車子下相隨來也)</span>眾生顛倒昧天真<span class='note-inline'>(瞿曇種草太殺減人身價誰不大丈夫)</span>靈龜曳尾添狼藉<span class='note-inline'>(七花八裂也要大家知)</span>皓月揚暉影汩淪<span class='note-inline'>(普卓不立階下底一場懡㦬)</span>谿口雲橫歸鳥遲<span class='note-inline'>(者是監院房那是典座房咄)</span>千峰雪盡嘯猿頻<span class='note-inline'>(虛空笑點頭黃河頭上瀉將過來)</span>一聲樵唱夕陽裏<span class='note-inline'>(祇許老胡知高聲道來百雜碎)</span>君向瀟湘我向秦<span class='note-inline'>(切忌分身兩處高揖釋迦不拜彌勒底且向者邊立)</span>。</p>
</div>
<div class='div-orig'><p style="margin-left:2em;text-indent:-1em">地藏種田<span class='note-inline'>(地藏問脩山主甚處來脩云南方來藏云南方近日佛法如何脩云商量浩浩地藏云爭如我者裏種田博飯喫脩云爭奈三界何藏云你喚甚麼作三界)</span>。</p>
</div>
<div class='div-commentary'><p>南方遍歷幾多秋<span class='note-inline'>(六十小劫住住誰教你東走西走)</span>草鞋蹋破價難酬<span class='note-inline'>(天台山唱來底逢賤即貴遇貴即賤)</span>浩浩商量鑽鬼窟<span class='note-inline'>(理無曲斷捺令而行七十二棒翻為一百五十)</span>種田博飯亦常流<span class='note-inline'>(土曠人稀釣魚船上謝三郎鹿鹿不少)</span>爭似龍光沒意思<span class='note-inline'>(放教冷地看欲隱彌露)</span>飢來喫飯倦來睡<span class='note-inline'>(正恁麼時如何炷香消受一樓山向下看取)</span>昨宵明月破窗來<span class='note-inline'>(失又恁麼去也縮卻舌頭識法者懼)</span>照我榻前一片地<span class='note-inline'>(不消一拶從教千古萬古)</span>。</p>
</div>
<div class='div-orig'><p style="margin-left:2em;text-indent:-1em">臨濟瞎驢<span class='note-inline'>(臨濟將示滅屬三聖吾遷化後不得滅卻吾正法眼藏聖云爭敢滅卻和尚正法眼藏濟云忽有人問汝作麼生對聖便喝濟云誰知吾正法眼藏向者瞎驢邊滅卻)</span>。</p>
</div>
<div class='div-commentary'><p>末後重徵能不能<span class='note-inline'>(著甚死急放不下擔取去)</span>依依顧命鄭州僧<span class='note-inline'>(訶佛罵祖在甚麼處好不大丈夫)</span>正法眼向瞎驢滅<span class='note-inline'>(擔枷過狀此處無銀三兩)</span>敵國家私徹底傾<span class='note-inline'>(乞兒破席袋何曾放得下)</span>扶搖羊角<span class='note-inline'>(撥轉風頭疾)</span>長夜光鐙<span class='note-inline'>(黃鶴樓前鸚鵡洲)</span>破千年暗<span class='note-inline'>(覆盆下作麼生)</span>奮六月鵬<span class='note-inline'>(御樓前驗取)</span>三段不同休卜度<span class='note-inline'>(千手大悲卒難摸索收下了)</span>密移一步看飛騰<span class='note-inline'>(十八變朝遊衡廬暮返天台底我早斫卻汝脛)</span>。</p>
</div>
<div class='div-orig'><p style="margin-left:2em;text-indent:-1em">廓侍過茶<span class='note-inline'>(廓侍者問德山從上諸聖向甚麼處去也山云作麼作麼廓云敕點飛龍馬跛鱉出頭來山休去來日山浴出廓過茶與山山撫廓背一下廓云者老漢方始瞥地山又休去)</span>。</p>
</div>
<div class='div-commentary'><p>為甚德山兩度休<span class='note-inline'>(白拈驍似賊深險過如坑)</span>賺人原不在多謀<span class='note-inline'>(放出者老漢坐斷諸方)</span>全明全暗剎那頃<span class='note-inline'>(無風匝匝之波)</span>虎尾虎頭一並收<span class='note-inline'>(不勞彈指還我話頭來)</span>堂屋裏販揚州<span class='note-inline'>(領你若眼目定動打折你驢腰)</span>頭長三尺兮突出難辨<span class='note-inline'>(山僧從來不眼花虎以蛇申)</span>卷簾放燕兮別是風流<span class='note-inline'>(唬過石橋西去也不得辜負罘恩)</span>。</p>
</div>
<div class='div-orig'><p style="margin-left:2em;text-indent:-1em">仰山插鍬<span class='note-inline'>(溈山問仰山甚處來仰云田中來山云田中多少人仰插下鍬子又手而立山云南山大有人刈茅仰拈鍬子便行)</span>。</p>
</div>
<div class='div-commentary'><p>問彼田中多少人<span class='note-inline'>(相次到你頭上前三三後三三)</span>插鍬叉手陳端的<span class='note-inline'>(依舊無言可對情知你慣用此機有張本底草賊)</span>別資一路向南山<span class='note-inline'>(鐵蛇橫古路撥轉風頭大須仔細)</span>金印酬他汗馬勣<span class='note-inline'>(消得恁麼消得恁麼)</span>。</p>
</div>
<div class='div-orig'><p style="margin-left:2em;text-indent:-1em">麻谷振錫<span class='note-inline'>(麻谷持錫到章敬繞禪床三匝振錫一下卓然而立敬云是是谷又到南泉院禪床三匝振錫一下卓然而立泉云不是不是谷云章敬道是和尚為甚麼道不是泉云章敬即是是汝不是此是風力所轉終成敗壞)</span>。</p>
</div>
<div class='div-commentary'><p>繞床三匝<span class='note-inline'>(未跨門時好與一頓)</span>卓然而立<span class='note-inline'>(道甚麼孟春猶寒)</span>全是全非<span class='note-inline'>(直似杜撰巡官之屈判)</span>同出同入<span class='note-inline'>(夫豈明刑執法之允詳)</span>[○@牛]兮蘆管吹灰<span class='note-inline'>(動也動也遍界不能藏)</span>[○@佛]兮稱錘捏汁<span class='note-inline'>(坐斷舌頭擬欲進前伏尸萬里)</span>二諦分明示正偏<span class='note-inline'>(葛藤拈放一邊朗州山澧州水)</span>六度圓成非品級<span class='note-inline'>(是何心行朝打三千暮打八百)</span>而今年久事多乖<span class='note-inline'>(魯魚帝虎之流何處不有)</span>且看鮫人覿面泣<span class='note-inline'>(拋出大家看一子親得)</span>。</p>
</div>
<div class='div-orig'><p style="margin-left:2em;text-indent:-1em">法眼毫釐<span class='note-inline'>(法眼問脩山主毫釐有差天地懸隔汝作麼生會脩云毫釐有差天地懸隔眼云恁麼又爭得脩云某甲只如此和尚又如何眼云毫釐有差天地懸隔脩便禮拜)</span>。</p>
</div>
<div class='div-commentary'><p>全體問時全體酬<span class='note-inline'>(雨彩一賽志公尺高而無上)</span>更嫌何處不風流<span class='note-inline'>(東南西北一家風廣而無涯)</span>饒君把定乾坤眼<span class='note-inline'>(早是不著便那堪土上更加泥華劈了也)</span>也是平常第二頭<span class='note-inline'>(水洩不通作家宗師天然有在)</span>。</p>
</div>
<div class='div-orig'><p style="margin-left:2em;text-indent:-1em">趙州狗子<span class='note-inline'>(僧問趙州狗子還有佛性也無州云有僧云既有為甚麼卻撞入者箇皮袋州云為他知而故犯又僧問狗子還有佛性也無州云無僧云一切眾生皆有佛性狗子為甚麼卻無州云為伊有業識在)</span>。</p>
</div>
<div class='div-commentary'><p>解語由無舌<span class='note-inline'>(惜取眉毛不顧傍觀者哂)</span>一任縱橫道<span class='note-inline'>(口巴巴底為他閒事長無明)</span>雪擁屠蘇寒鴉噪<span class='note-inline'>(凍折你版齒幾箇解知恩)</span>金篆香消錦鯉沈<span class='note-inline'>(是甚麼時節普賢失其境界)</span>咿唔時聽鶤雞報<span class='note-inline'>(俊哉撞斷眉毛也未)</span>雲水流容相告<span class='note-inline'>(向道甚麼推倒禪床猶較些子)</span>圓明雙眼休顛倒<span class='note-inline'>(我行荒草裏汝又入深村)</span>稱在星兮不在盤<span class='note-inline'>(擒折了也還我稱錘來)</span>更須藥病一齊埽<span class='note-inline'>(切忌坐在潔白地上他時日後山僧救你不得寐語寐語)</span>。</p>
</div>
<div class='div-orig'><p style="margin-left:2em;text-indent:-1em">雲門須彌<span class='note-inline'>(僧問雲門不起一念還有過也無門云須彌山)</span>。</p>
</div>
<div class='div-commentary'><p>說食從來不飽人<span class='note-inline'>(按牛頭喫草終不向二乘人說)</span>者僧何事假惺惺<span class='note-inline'>(舉世皆然長連床上學得底逢人便統)</span>一回飲水一回噎<span class='note-inline'>(隨邪逐惡有甚麼限滿口含霜)</span>大抵陳年病未寧<span class='note-inline'>(蒼天中別有冤苦也帶殼迷封)</span>韶陽老惜伶俜<span class='note-inline'>(忽值大醫王剖心露腸須是此老)</span>度將折箸攪滄溟<span class='note-inline'>(鴆血砒霜一時拈出)</span>須彌山也玲瓏甚<span class='note-inline'>(七花八裂掇出來也還覺通身輕快麼)</span>年來占斷萬峰青<span class='note-inline'>(一任鳥啼花落日往月來切莫錯會)</span>。</p>
</div>
<div class='div-orig'><p style="margin-left:2em;text-indent:-1em">地藏親切<span class='note-inline'>(地藏問法眼上座何往法眼云迤邐行腳藏云行腳事作麼生眼云不知藏云不知最親切眼豁然大悟)</span>。</p>
</div>
<div class='div-commentary'><p>遨遊江北與江南<span class='note-inline'>(虛消歲月此中還穩當也未)</span>蹋破芒鞋好罷參<span class='note-inline'>(婆著腳指頭那胸中礙膺一時消)</span>就裏金鎚輕擲下<span class='note-inline'>(通身慶快者聞家具不碎卻更待何時)</span>諸方公案不須談<span class='note-inline'>(想是口門窄不得攃上眯人眼)</span>豪吟竹徑隨消受<span class='note-inline'>(也不意到得者裏打起黃鶯兒)</span>倦臥松陰任放憨<span class='note-inline'>(秦地不收漢地不管山果瑣碎罹其前)</span>殘月曉風楊柳岸<span class='note-inline'>(也勝秋露滴芙蕖描也描不成畫也畫不就)</span>前三三與後三三<span class='note-inline'>(放去從容收來自在一切聖凡不敢正眼覷著)</span>。</p>
</div>
<div class='div-orig'><p style="margin-left:2em;text-indent:-1em">雲巖埽地<span class='note-inline'>(雲巖埽地次道吾云太區區生巖云須知有不區區者吾云有第二月也巖提起埽帚云者箇是第幾月吾便休去)</span>。</p>
</div>
<div class='div-commentary'><p>伯氏吹壎仲氏篪<span class='note-inline'>(昆侖起舞醉後郎當愁殺人)</span>太平有象樂怡怡<span class='note-inline'>(千場隊舞繡麒麟玉郎衫袖闊鄭老帽簷高)</span>偏中歸正明功用<span class='note-inline'>(兒孫得力室內不知虎尾虎頭一並收)</span>不忝藥山克肖兒<span class='note-inline'>(肯諾不得全退己讓人一箭落雙雕)</span>。</p>
</div>
<div class='div-orig'><p style="margin-left:2em;text-indent:-1em">巖頭拜喝<span class='note-inline'>(巖頭到德山跨門便問是凡是聖山便喝頭禮拜洞山聞云若不是奯公大難承當頭云洞山老漢不識好惡我當時一手抬一手捺)</span>。</p>
</div>
<div class='div-commentary'><p>枉山老<span class='note-inline'>(低聲低聲鬧市裏草頭七縱八橫來也)</span>何徑庭<span class='note-inline'>(推不前約不後豈是法爾如然)</span>按下千丈雲頭<span class='note-inline'>(劄雷公浩太雨點全無)</span>度出一聲清磬<span class='note-inline'>(聾人爭得聞天不蓋地不載)</span>大唐天子臨朝<span class='note-inline'>(珠回玉轉象蹋師呻)</span>枯木老僧出定<span class='note-inline'>(眉橫鼻直長長看不盡)</span>橫看成嶺側成峰<span class='note-inline'>(得恁麼丰采直得無盡莊嚴)</span>七又宜兮八又稱<span class='note-inline'>(遍界沒遮闌借白雲為蓋流水作琴知麼)</span>。</p>
</div>
<div class='div-orig'><p style="margin-left:2em;text-indent:-1em">魯祖面壁<span class='note-inline'>(魯祖見僧來便面壁南泉聞云我尋常向他道空劫<span class='corr'>已</span>前承當佛未出世時會取尚不得一箇半箇他恁麼驢年去)</span>。</p>
</div>
<div class='div-commentary'><p>虎以蛇申<span class='note-inline'>(好菩薩人中來汝也不妨靈利)</span>豹以蝟止<span class='note-inline'>(好菩薩羊中來百城煙水渺無蹤)</span>三緘其口兮超然<span class='note-inline'>(吐辭若雷一微塵裏轉大法輪)</span>一線旁通兮<span class='corr'>已</span>矣<span class='note-inline'>(攃下縵天網子著甚死急)</span>龜喪命由殼靈<span class='note-inline'>(拈卻自己分上底且安放華藏界中)</span>樹保年以材鄙<span class='note-inline'>(幸哉值君子聲色不持)</span>園林風度兮臺榭飄香<span class='note-inline'>(填溝塞壑松林月冷霜咸遠)</span>長空雲淨兮寒潭清泚<span class='note-inline'>(物外塵勞一闊坐斷大眾要覓龍光起止麼迎之不見其首隨之不得其後咄)</span>。</p>
</div>
<div class='div-orig'><p style="margin-left:2em;text-indent:-1em">雪峰看蛇<span class='note-inline'>(雪峰示眾云南山有一條鱉鼻蛇汝等諸人切須好看長慶云今日堂中大有人喪身失命僧舉似玄沙沙云須是稜兄始得然雖如此我即不恁麼僧云和尚作麼生沙云用南山作麼雲門以拄杖撩向峰面前作拍勢)</span>。</p>
</div>
<div class='div-commentary'><p>柔能克剛<span class='note-inline'>(春至百花開因時值宜)</span>智能服勇<span class='note-inline'>(平地上打箇[跳-兆+孛]跳靜處薩婆訶)</span>直下翻身全大用<span class='note-inline'>(露捩轉了也空手把鉏頭)</span>雲門手裏返魂香<span class='note-inline'>(不勞拈出近日功令森嚴不許搶行奪市)</span>死蛇不妨活處弄<span class='note-inline'>(舉者先犯向須左之右之)</span>活處弄<span class='note-inline'>(傷鋒犯手)</span>田雞不跳草不動<span class='note-inline'>(因汝置得莫眼花蝴蜨生枯椿)</span>誰羨彼六出六奇<span class='note-inline'>(終不向他腳下重書草本張韓流亞)</span>不尚渠七擒七縱<span class='note-inline'>(含元殿裏不問長安還我金剛王來)</span>今朝且舉問諸人<span class='note-inline'>(雪上加霜遍教上樹去)</span>幾箇惺惺識癢痛<span class='note-inline'>(土曠人稀何必徹困如此)</span>。</p>
</div>
<div class='div-orig'><p style="margin-left:2em;text-indent:-1em">鹽官犀扇<span class='note-inline'>(鹽官一日喚侍者與我過犀牛扇子來者云扇子破也官云扇子既破還我犀牛兒來者無對投子云不辭將出恐頭角不全石霜云若還和尚則無也資福畫一圓相於中書一牛字保福云和尚年尊別請人好)</span>。</p>
</div>
<div class='div-commentary'><p>犀牛兒索一箇<span class='note-inline'>(腦後金錘如麟無角似虎有角舉處甚分明)</span>成群爭向窗櫺過<span class='note-inline'>(方以類聚龜負出來喪性命於赤字)</span>繩頭在我謾咆哮<span class='note-inline'>(看取令行時三玄戈甲萬里神光)</span>且去磨房輪日磨<span class='note-inline'>(令不虛行只饒臨濟德山到此吞聲有分)</span>。</p>
</div>
<div class='div-orig'><p style="margin-left:2em;text-indent:-1em">仰山指雪<span class='note-inline'>(仰山指雪師子云還有過得此色者麼雲門云當時便與推倒雪竇云只解推倒不解扶起)</span>。</p>
</div>
<div class='div-commentary'><p>過得此色<span class='note-inline'>(用過作甚麼可青可黃)</span>無可不可<span class='note-inline'>(雲門是你同參處處全真爭奈腳下泥深三尺)</span>今日冷似昨日<span class='note-inline'>(凍殺也未臘盡看春回)</span>事妥何如意妥<span class='note-inline'>(一句截流萬機寢削)</span>門前大道絕人蹤<span class='note-inline'>(知者能有幾不得蹋著)</span>屋裏揚州看婀娜<span class='note-inline'>(自古至今罕有人恁麼賺殺人)</span>報君知<span class='note-inline'>(言猶在耳)</span>休顛簸<span class='note-inline'>(大小龍光卻來泥裏洗土塊)</span>擊著便休<span class='note-inline'>(只恐輪錘不到)</span>何勞瑣瑣<span class='note-inline'>(向你道甚麼)</span>東風解凍兮斗柄指寅<span class='note-inline'>(三尺杖子攪黃河白雲重重紅日杲杲)</span>孟春猶寒兮烏龜向火<span class='note-inline'>(牛頭沒馬面回兩頭三面惱亂春風卒未休)</span>。</p>
</div>
<div class='div-orig'><p style="margin-left:2em;text-indent:-1em">法眼指簾<span class='note-inline'>(法眼以手指簾時有二僧同去卷簾法眼云一得一失)</span>。</p>
</div>
<div class='div-commentary'><p>龍蛇相半<span class='note-inline'>(緇素自分明看過了打)</span>凡聖一宦<span class='note-inline'>(棒頭喝下總按過收下了也)</span>樞機未動<span class='note-inline'>(放一線道許你有箇轉身處)</span>作者前知<span class='note-inline'>(汝但舉心塵勞先起)</span>鳧鶴也寧嫌長短<span class='note-inline'>(自領出去逢人但恁麼舉)</span>鵬鳩也各自委蛇<span class='note-inline'>(不勞蛇足留眼看山寒翠中)</span>無柰虛空釘橛<span class='note-inline'>(疑住許多人智者知疏)</span>袖中掇出須彌<span class='note-inline'>(一等是箇毒氣碎也碎也)</span>巨靈神力任撼<span class='note-inline'>(退後著無你做手腳分)</span>摩醯正眼從窺<span class='note-inline'>(且過者邊立三生六十劫夢見也未)</span>五九嚴威銷盡<span class='note-inline'>(明朝更有新條在那裏得者消息)</span>春風又上寒枝<span class='note-inline'>(露也露也是處百花香觸著磕著通身紅襴)</span>。</p>
</div>
<div class='div-orig'><p style="margin-left:2em;text-indent:-1em">護國三懡<span class='note-inline'>(僧問護國鶴立枯松時如何國云地下底一場懡㦬僧云滴水滴凍時如何國云日出後一場懡㦬僧云會昌沙汰時護法善神向甚麼處去也國云三門頭兩箇一場懡㦬)</span>。</p>
</div>
<div class='div-commentary'><p>一顆無文如斗印<span class='note-inline'>(點畫甚分明師形象鈕)</span>年來洗刷甚精奇<span class='note-inline'>(費許多氣力作麼本無塵垢)</span>今朝不惜輕拈出<span class='note-inline'>(因時值宜逢貴即賤遇賤即貴)</span>印破虛空水與泥<span class='note-inline'>(總不恁麼時又如何印破了也還知二老落處麼)</span>。</p>
</div>
<div class='div-orig'><p style="margin-left:2em;text-indent:-1em">風穴鐵牛<span class='note-inline'>(風穴在郢州衙內上堂云祖師心印狀似鐵牛之機去即印住住即印破只如不去不住印即是不印即是時有盧陂長老出問某甲有鐵牛之機請師不搭印穴云慣釣鰻鯢澂巨浸卻嗟龜步輾沙泥陂佇思穴喝云長老何不進語陂擬議穴打一拂子云還記得話頭麼試舉看陂擬開口穴又打一拂子牧主云佛法與王法一般穴云見箇甚麼牧云當斷不斷反招其亂穴便下座)</span>。</p>
</div>
<div class='div-commentary'><p>郢州衙內<span class='note-inline'>(此處最吉祥何異菩提樹下)</span>禍出私門<span class='note-inline'>(口含霜是汝招得靜處薩婆訶)</span>三令既申神鬼泣<span class='note-inline'>(舉處全真精明神武千聖齊立下風)</span>萬騎倒戈日月昏<span class='note-inline'>(把斷要津脫得去方稱好手)</span>風馳雨驟<span class='note-inline'>(疾霜寒十四州)</span>電走雷奔<span class='note-inline'>(足蹋風火輪手揮金剛杵)</span>抑揚縱奪<span class='note-inline'>(誰敢嬰其鋒左之右之)</span>朕跡不存<span class='note-inline'>(利劍斫虛空水中書字)</span>塞北安南收拾下<span class='note-inline'>(風行草偃且待須臾自能證知)</span>軍威嚴肅看旂旛<span class='note-inline'>(繁興無盡諸身雲花枝搖曳春風裏還見風穴麼)</span>。</p>
</div>
<div class='div-orig'><p style="margin-left:2em;text-indent:-1em">大惰劫火<span class='note-inline'>(僧問大惰劫火洞然大千俱壞未審者箇壞不壞惰云壞僧云恁麼則隨他去也惰云隨他去僧又問龍濟濟云不壞僧云為甚不壞濟云為同大千)</span>。</p>
</div>
<div class='div-commentary'><p>壞不壞<span class='note-inline'>(兩口無一舌錯下名言)</span>脫體無依絕蔕芥<span class='note-inline'>(去住隨宜消搖自適)</span>就路歸家猶涉程<span class='note-inline'>(徐行蹋斷流水聲底且過者邊立)</span>泥他言句愈澎湃<span class='note-inline'>(三生六十劫何能剿絕)</span>會不會<span class='note-inline'>(第二棒打人不痛)</span>直下分明休自昧<span class='note-inline'>(下坡不走快便難逢)</span>一片白雲谷口橫<span class='note-inline'>(百匝千重迎之不見其首)</span>數聲清磬是非外<span class='note-inline'>(七花八裂夜來何處火燒出古人墳)</span>。</p>
</div>
<div class='div-orig'><p style="margin-left:2em;text-indent:-1em">雲門露柱<span class='note-inline'>(雲門垂語云古佛與露柱相交是第幾機眾無語自代云南山起雲北山下雨)</span>。</p>
</div>
<div class='div-commentary'><p>四棱著地<span class='note-inline'>(功不浪施黃河頭上瀉將過來)</span>言詮理備<span class='note-inline'>(擁萬卷圖書坐一林風月)</span>自賣身也舍己從人<span class='note-inline'>(訝郎當作甚麼賺殺一船人)</span>乘悲願也轉功就位<span class='note-inline'>(能放亦能收將勤補拙)</span>玉產荊山兮絕瑕絕玼<span class='note-inline'>(冷地裏有人覷破終不和沙賣與人)</span>名題鴈塔兮出類拔萃<span class='note-inline'>(驀鼻曳將回且問你長安近日有何消息)</span>古佛露柱兩無依<span class='note-inline'>(謝荅話長長看不盡)</span>相逢狹路難回避<span class='note-inline'>(闌願便掌)</span>。</p>
</div>
<div class='div-orig'><p style="margin-left:2em;text-indent:-1em">仰山心境<span class='note-inline'>(仰山問僧甚處人僧云幽州山云汝思彼中麼僧云常思山云能思是心所思是境彼中山河大地樓臺殿閣人畜等物返思思底心還有許多般麼僧云某甲到者裏總不見有山云信位即是人位未是僧云和尚莫別有指示山云別有別無即不中據汝見處只得一玄得坐披衣向後自看)</span>。</p>
</div>
<div class='div-commentary'><p>驪龍玩珠<span class='note-inline'>(一回出手一回奇特殺新鮮)</span>塞鴈呼奴<span class='note-inline'>(唱出故園春歸去來歸去來)</span>神情落落<span class='note-inline'>(果然氣宇如王)</span>步武于于<span class='note-inline'>(師行象蹤蹋殺天下人)</span>分野色於橋畔<span class='note-inline'>(含元殿裏不問長安莫被境瞞好)</span>折瓊玉於天衢<span class='note-inline'>(一日看遍上林花未到者不妨奇特)</span>鉗口結舌兮胸中礙膺<span class='note-inline'>(情知向黑山鬼窟裏吐氣猶難)</span>訶佛罵祖兮肘下靈符<span class='note-inline'>(家無白澤圖山鬼伎倆露柱鐙籠笑點頭)</span>。</p>
</div>
<div class='div-orig'><p style="margin-left:2em;text-indent:-1em">三聖金鱗<span class='note-inline'>(三聖問雪峰透網金鱗未審以何為食峰云待汝出網來向汝道聖云一千五百人善知識話頭也不識峰云老僧住持事繁)</span>。</p>
</div>
<div class='div-commentary'><p>透網金鱗<span class='note-inline'>(五百年一間生霜露果熟)</span>洋洋自得<span class='note-inline'>(東南西北一家風隨處乾坤)</span>一任遨遊溟海北<span class='note-inline'>(委蛇委蛇霽月光風)</span>菰米菠蔆信意餐<span class='note-inline'>(家常茶飯光明生齒牙)</span>何須仰面求人食<span class='note-inline'>(特來者裏捋虎須黃檗樹下有甚蜜果)</span>蝦蟆臠驀口塞<span class='note-inline'>(大人作略不怕噎殺者廝看取轉身吐氣)</span>破浪翻身在頃刻<span class='note-inline'>(陶家在蟄之投放一線道)</span>燒尾霹靂相繼來<span class='note-inline'>(撥轉風頭雷聲浩大雨點全無)</span>龍門萬仞看輕陟<span class='note-inline'>(善始善終頭正尾正)</span>甘願從此遍乾坤<span class='note-inline'>(翠色滿林梢見者清涼)</span>三草二木咸被德<span class='note-inline'>(爭如高臥白雲目視霄漢從渠露香和月落紛紛)</span>。</p>
</div>
<div class='div-orig'><p style="margin-left:2em;text-indent:-1em">風穴一塵<span class='note-inline'>(風穴垂語云若立一塵家國興盛不立一塵家國喪亡)</span>。</p>
</div>
<div class='div-commentary'><p>道人念不挂滄桑<span class='note-inline'>(韻高一世鑒明則塵垢不止)</span>說甚興盛與喪亡<span class='note-inline'>(眾空四海平生活討無窖子)</span>春筍蕨芽隨分足<span class='note-inline'>(消得恁麼幅巾椹衣面驂風驂確)</span>緩揮白羽聽松篁<span class='note-inline'>(坐一林風月擁萬卷圖書飲哉弄雲命酌相娛擇且道與之較多少)</span>。</p>
</div>
<div class='div-orig'><p style="margin-left:2em;text-indent:-1em">洛浦伏膺<span class='note-inline'>(洛浦參夾山不禮拜當面而立山云雞栖鳳巢非其同類出去浦云自遠趨風乞師一接山云目前無闍黎此間無老僧浦便喝山云住住且莫草草匆匆雲月是同谿山各異截斷天下人舌頭即不無爭教無舌人解語浦無語山便打浦從此伏膺)</span>。</p>
</div>
<div class='div-commentary'><p>聖箭一隻出濟北<span class='note-inline'>(全火抵候只恐未到金剛百煉)</span>寒威凜凜褫人魂<span class='note-inline'>(拗折了也爝火螢光)</span>無端誤入伏龍計<span class='note-inline'>(欺敵者亡全身在裏許)</span>撲落機前驚杜門<span class='note-inline'>(聖箭何在從來疑著者漢)</span>將錯就錯兮深入虎穴<span class='note-inline'>(險見機而作第二番敗闕)</span>以楔出楔兮碎卻重藩<span class='note-inline'>(放去收來末後太險)</span>離鉤言離鉤言<span class='note-inline'>(速道速道一味葫蘆提)</span>模子脫來是幾番<span class='note-inline'>(中九下七惑亂許多人)</span>當日華亭猶此日<span class='note-inline'>(草本直頭拈出誰敢論疏親)</span>瓣香盂水可酬恩<span class='note-inline'>(笑中打箇筋斗三十年後此話大行一干親得)</span>。</p>
</div>
<div class='div-orig'><p style="margin-left:2em;text-indent:-1em">馬師不安<span class='note-inline'>(馬大師不安院主問和尚近日尊候如何大師云日面佛月面佛)</span>。</p>
</div>
<div class='div-commentary'><p>宏才詡詡<span class='note-inline'>(至理一言轉凡成聖還有領話底麼)</span>暉今曜古<span class='note-inline'>(黃金失色盡大地草木叢林悉皆起舞)</span>有象兮以明鑑<span class='note-inline'>(拋出大家知總不恁麼來時如何破也破也)</span>無私兮惟德輔<span class='note-inline'>(不勞贊歎從教大地山河語)</span>君不見<span class='note-inline'>(聽取葛藤咄)</span>師子吼時百獸潛<span class='note-inline'>(萬里無雲纖塵不立)</span>聖人作而萬物睹<span class='note-inline'>(瞻之仰之無不欣樂誠哉)</span>。</p>
</div>
<div class='div-orig'><p style="margin-left:2em;text-indent:-1em">溈山業識<span class='note-inline'>(溈山問仰山忽有人問一切眾生但有業識茫茫無本可據子作麼生驗仰云若有僧來即召云某甲僧回首乃云是甚麼待伊擬議向道非惟業識茫茫亦乃無本可據溈云善哉)</span>。</p>
</div>
<div class='div-commentary'><p>高縣秦鏡驗當人<span class='note-inline'>(瓦礫不勞拈出兩重公案)</span>業識茫茫無本據<span class='note-inline'>(忒殺滅人身價朝眼青莫眼白眾生顛倒迷己逐物)</span>百丈雲菴是一流<span class='note-inline'>(黨理不黨情有牽伴底癩兒)</span>三臺舞罷拖鐵鋸<span class='note-inline'>(大似毀亦似贊分付不著人貓兒尾上繫榴椎)</span>。</p>
</div>
<div class='div-orig'><p style="margin-left:2em;text-indent:-1em">臨濟真人<span class='note-inline'>(臨濟示眾云有一無位真人常在汝等面門出入初心未證據者看看時有僧問如何是無位真人濟下禪床擒住僧擬議濟拓開云無位真人是甚乾屎橛)</span>。</p>
</div>
<div class='div-commentary'><p>至理皇皇<span class='note-inline'>(句後聲前子細看)</span>大還熠熠<span class='note-inline'>(豈是一日煉就功包天地鑪)</span>轉凡成聖兮片言<span class='note-inline'>(領取鉤頭意咄)</span>起死回生兮一粒<span class='note-inline'>(莫認定盤星隨後便掌)</span>靈山曾放眉間光<span class='note-inline'>(閃得好一室嚴冷如虎方吼)</span>百萬人天覷不及<span class='note-inline'>(瞎無位真人走入魚行酒肆去也)</span>累彼逸多問曼殊<span class='note-inline'>(漏洩春光打葛藤須還此老)</span>良久云者一句卻不向汝道<span class='note-inline'>(不得塗污人面孔特殺道了也縮卻舌頭)</span>。</p>
</div>
<div class='div-orig'><p style="margin-left:2em;text-indent:-1em">趙州洗缽<span class='note-inline'>(僧問趙州學人乍入叢林乞師指示州云喫粥也未僧云喫了州云洗缽盂去)</span>。</p>
</div>
<div class='div-commentary'><p>蕭蕭清磬出疏林<span class='note-inline'>(穿過髑髏了也祖師無秘語)</span>解帶峰頭獨箇吟<span class='note-inline'>(萬象昭回碧一天而電收)</span>底事不勞重注腳<span class='note-inline'>(矢上加尖忉怛雪白必汙花馨必委)</span>缽盂裝柄冷雲侵<span class='note-inline'>(後代兒孫豎毛呵手吾不知此生之焉及聊浮沈任運以倘佯拶)</span>。</p>
</div>
<div class='div-orig'><p style="margin-left:2em;text-indent:-1em">雲門白黑<span class='note-inline'>(雲門問乾峰請師荅話峰云到老僧也未門云恁麼則某甲在遲也峰云恁麼那恁麼那門云將謂侯白更有侯黑)</span>。</p>
</div>
<div class='div-commentary'><p>霜天皓月<span class='note-inline'>(層落落影團團纖塵不立)</span>靜夜鐘聲<span class='note-inline'>(聞麼只得耳聾三日脫體風流)</span>照寒潭而光光相映<span class='note-inline'>(萬象森羅盡失蹤如無邊春透塵透海)</span>傳空谷而隱隱鯨鳴<span class='note-inline'>(滿眼滿耳更疑何處不是)</span>鼓曾皙之寶瑟<span class='note-inline'>(落草了也千古動悲風)</span>吹子晉之鸞笙<span class='note-inline'>(大好一場曲調七正之節六合之和)</span>發奇音也蕭郎退步<span class='note-inline'>(山河大地悉皆起舞)</span>撝妙指也伯牙吞聲<span class='note-inline'>(山僧手舞足蹈蓋師矌之清角也)</span>。</p>
</div>
<div class='div-orig'><p style="margin-left:2em;text-indent:-1em">洛浦臨終<span class='note-inline'>(洛浦臨終示眾云今有一事問汝諸人者箇若是即頭上安頭若不是即斬頭覓活首座云青山常舉足白日不挑鐙浦云是甚麼時節作者箇說話時彥從上座出云去此二塗請師不問浦云未在更道從云某甲道不盡浦云我不管你道盡道不盡從云某甲無侍者祇對和尚至晚喚從上座你今日祇對甚有來由合體得先師道目前無法意在目前不是目前法非耳目之所到那句是賓那句是主若檢得出分付缽袋子從云不會浦云汝合會從云實不會浦喝云苦哉苦哉僧問和尚尊意如何浦云慈舟不櫂清波上劍峽徒勞放木鵝)</span>。</p>
</div>
<div class='div-commentary'><p>峨嵋山月半輪秋<span class='note-inline'>(不露影土曠人稀大地黑漫漫)</span>影入平羌江水流<span class='note-inline'>(為甚麼把不住全無一點氣息)</span>夜發清谿向三峽<span class='note-inline'>(直得火星迸散盡大地吐氣猶難)</span>思君不見下渝州<span class='note-inline'>(一把柳絲收不得和煙搭在玉闌干何曾放下)</span>。</p>
</div>
<div class='div-orig'><p style="margin-left:2em;text-indent:-1em">南陽淨缾<span class='note-inline'>(僧問南陽忠國師如何是本身盧舍那忠云與老僧過淨缾來僧移淨缾至忠云安舊處著僧安畢理前問忠云古佛過去久矣)</span>。</p>
</div>
<div class='div-commentary'><p>脫略形骸<span class='note-inline'>(從不向鬼家作活萬有不能羈)</span>不假安排<span class='note-inline'>(與長即長與短即短寂滅難思議)</span>清風兩袖<span class='note-inline'>(眼底俗塵消過也)</span>明月一齋<span class='note-inline'>(鶯花無語雞犬自恬)</span>凝眸千里<span class='note-inline'>(擬著思惟遠之遠矣好與驀頭一蹋)</span>回首天涯<span class='note-inline'>(落七落八了也石火電光猶遲八刻)</span>郎當孟八<span class='note-inline'>(理無曲斷正好脫下衲衣痛與一頓)</span>直下活薶<span class='note-inline'>(者伎死漢薶卻千箇萬箇有甚麼過直是辜負他忠國師莫有全身擔荷底麼蒼天蒼天)</span>。</p>
</div>
<div class='div-orig'><p style="margin-left:2em;text-indent:-1em">羅山起滅<span class='note-inline'>(羅山問巖頭起滅不停時如何頭咄云是誰起滅)</span>。</p>
</div>
<div class='div-commentary'><p>咄者草裏漢<span class='note-inline'>(晴空霹靂盡大地山川草木悉為三段)</span>還要棒喫麼<span class='note-inline'>(據令而行車馳馬驟天下衲僧沒奈何)</span>脫下貼肉衫子<span class='note-inline'>(只恐脫不下脫得下一切聖凡沒奈伊何)</span>躍過透頂洪波<span class='note-inline'>(全身沒卻一蓑煙雨下滄洲)</span>呵<span class='note-inline'>(千古英風合當辨的)</span>須知談笑定干戈<span class='note-inline'>(東西十萬南北八千疾不勞彈指)</span>。</p>
</div>
<div class='div-orig'><p style="margin-left:2em;text-indent:-1em">興陽妙翅<span class='note-inline'>(僧問興陽剖和尚娑竭出海乾坤靜覿面相呈事若何陽云妙翅鳥王當宇宙箇中誰是出頭人僧云忽遇出頭時又作麼生陽云水鶻捉鳩君不覺御樓前驗始知真僧云恁麼則叉手當胸退身三步陽云須彌座下烏龜子莫待重教點額痕)</span>。</p>
</div>
<div class='div-commentary'><p>總群僚<span class='note-inline'>(道參文殊德侔慈氏)</span>持萬姓<span class='note-inline'>(建功立德肩摩五天)</span>號詔明威<span class='note-inline'>(好事大家知亦得仁矣)</span>擊鼓宣令<span class='note-inline'>(道甚麼莫是半偈義麼合取口)</span>何勞中轂一推<span class='note-inline'>(人天眾前不得寐語此猶是功勳邊事)</span>豈用阿衡三聘<span class='note-inline'>(空劫<span class='corr'>已</span>前不勞彈指猶未是轉位就功)</span>神武不殺兮自然德服遐荒<span class='note-inline'>(須彌南畔卷盡五千四十八猶未是功位齊施)</span>兆民是賴兮端的一人有慶<span class='note-inline'>(無為而化垂拱而治八荒猶未是功位俱隱錯錯)</span>。</p>
</div>
<div class='div-orig'><p style="margin-left:2em;text-indent:-1em">覺經四節<span class='note-inline'>(圓覺經云居一切時不起妄念於諸妄心亦不息滅住妄想境不加了知於無了知不辨真實)</span>。</p>
</div>
<div class='div-commentary'><p>哆哆啝啝<span class='note-inline'>(道甚麼憐兒不覺醒)</span>忉忉怛怛<span class='note-inline'>(特殺老婆心是何言歟)</span>冰刃徐行<span class='note-inline'>(一條拄杖兩人扶)</span>屠門大嚼<span class='note-inline'>(特地一場愁養子之緣)</span>聖凡情盡了無依<span class='note-inline'>(鴟吻相對終日無言教誰領話)</span>渾沌之竅不勞鑿<span class='note-inline'>(事無一向爭奈腦後金錘何)</span>不勞鑿<span class='note-inline'>(望空啟告)</span>大用臨機看殺活<span class='note-inline'>(賴有末後句一句截流萬機寢削咄)</span>。</p>
</div>
<div class='div-orig'><p style="margin-left:2em;text-indent:-1em">德山學畢<span class='note-inline'>(德山圓明大師示眾云及盡去也直得三世諸佛口挂壁上猶有一人呵呵大笑若識此人參學事畢)</span>。</p>
</div>
<div class='div-commentary'><p>休<span class='note-inline'>(惜取眉毛白雲影裏招手)</span>著甚來由<span class='note-inline'>(罪過罪過昨日寒風起今朝刮地霜)</span>傷鋒犯手<span class='note-inline'>(時節不相饒不為分外)</span>以玉博鋀<span class='note-inline'>(日中弄影換手椎胸渾身草裏輥)</span>永夜迢迢龍睡穩<span class='note-inline'>(乾坤一草廬朝眼青暮眼白)</span>徒勞犗餌在鉤頭<span class='note-inline'>(不一摑還知德山老漢失利麼幽州猶自可最苦是江南)</span>。</p>
</div>
<div class='div-orig'><p style="margin-left:2em;text-indent:-1em">趙州柏樹<span class='note-inline'>(僧問趙州如何是祖師西來意州云庭前柏樹子)</span>。</p>
</div>
<div class='div-commentary'><p>根盤大地<span class='note-inline'>(古塚露枯骨東西十萬南北八千)</span>榦聳雲霄<span class='note-inline'>(不露頂突出難辨大地沒遮闌)</span>枝橫虯蠼<span class='note-inline'>(春山含翠春水碧漪)</span>葉舞蕭韶<span class='note-inline'>(雨滴空庭砧敲寒夜)</span>天人之幟<span class='note-inline'>(一任瞻之仰之)</span>釋梵之標<span class='note-inline'>(切忌一狀領過)</span>潑天潮潑天潮<span class='note-inline'>(不是等閒看取傾湫倒岳)</span>協和萬竅韻刁調<span class='note-inline'>(苔滑非闌雨松鳴不敢風分明聽取)</span>殷殷聲撼兮半天風雨<span class='note-inline'>(塞卻汝耳千聖不能窺測)</span>團團月映兮遍地星杓<span class='note-inline'>(穿過髑髏花說無邊春月落後一場懡㦬)</span>。</p>
</div>
<div class='div-orig'><p style="margin-left:2em;text-indent:-1em">摩經不二<span class='note-inline'>(維摩詰問文殊師利何等是菩薩入不二法門文殊云如我意者於一切法無言無說無示無識離諸問荅是為入不二法門於是文殊師利問維摩詰我等各自說己仁者當說何等是為菩薩入不二法門)</span>。</p>
</div>
<div class='div-commentary'><p>成群作隊不相應<span class='note-inline'>(戴角擎頭奔百川而地喘)</span>問疾毗邪舌浪騰<span class='note-inline'>(傾湫倒岳坐中金玉鏘然)</span>義海蹋翻須到底<span class='note-inline'>(山斷疑無路溪回別有村失)</span>見山行盡更還登<span class='note-inline'>(又一層進步猶難甚麼處見文殊㘞)</span>微雨怯塵兮千峰積翠<span class='note-inline'>(撞斷眉毛露拶出虛空髓)</span>春風送暖兮萬壑消冰<span class='note-inline'>(七花八裂流水一溪聲未<span class='corr'>已</span>)</span>默然也<span class='note-inline'>(其聲若雷)</span>自繩繩<span class='note-inline'>(狼藉不少)</span>而今滿地看葛藤<span class='note-inline'>(土曠人稀截斷天下人舌頭咦)</span>。</p>
</div>
<div class='div-orig'><p style="margin-left:2em;text-indent:-1em">洞山供真<span class='note-inline'>(洞山供雲巖真次遂舉前邈真話有僧問雲巖道只者是意旨如何山云我當時幾錯會先師意僧云未審巖還知有也無山云若不知有爭解恁麼道若知有爭肯恁麼道)</span>。</p>
</div>
<div class='div-commentary'><p>爭解恁麼道<span class='note-inline'>(兩重公案笑殺人笑殺人)</span>換卻頭兮轉卻腦<span class='note-inline'>(長一點不得一手抬一手捺)</span>爭肯恁麼道<span class='note-inline'>(第二棒打人不痛疑住許多人)</span>苔荒三徑迷秋草<span class='note-inline'>(頭上漫漫腳下漫漫露香和月滴芙蕖)</span>機梭綿密示箴規<span class='note-inline'>(渾侖擘不破洎合打破蔡州)</span>兼帶縱橫明白皁<span class='note-inline'>(阿勞癩馬繫枯樁)</span>月圓當戶兮夜色朣朣<span class='note-inline'>(放一線道可謂是箇時節)</span>日出連山兮晴空杲杲<span class='note-inline'>(東西南北一家風明珠在掌)</span>。</p>
</div>
<div class='div-orig'><p style="margin-left:2em;text-indent:-1em">雪峰甚麼<span class='note-inline'>(雪峰住菴時有兩僧來禮拜峰見來以手拓菴門放身出云是甚麼僧亦云是甚麼峰低頭歸菴僧後到巖頭頭問甚麼處來僧云嶺南來頭云曾到雪峰麼僧云曾到頭云有何言句僧舉前話頭云他道甚麼僧云他無語低頭歸菴頭云噫我當初悔不向他道末後句若向他道天下人不奈雪老何僧至夏末再舉前話請益頭云何不早問僧云未敢輕易頭云雪峰與我同條生不與我同條死要識末後句只者是)</span>。</p>
</div>
<div class='div-commentary'><p>同生同死<span class='note-inline'>(刺腦入膠盆合當辨的)</span>供狀一紙<span class='note-inline'>(醉後郎當口含霜氣交噎)</span>力挽九牛之車<span class='note-inline'>(花劈了也如我按指海印發光)</span>幟豎三軍之壘<span class='note-inline'>(點紅旂閃灼戰士臥龍沙)</span>下重圍也象犀<span class='note-inline'>(黃頭碧眼虎驟龍驤)</span>卻勁敵也虎兕<span class='note-inline'>(七縱八橫七花八裂)</span>末後句<span class='note-inline'>(高聲道將來)</span>只者是<span class='note-inline'>(龍頭蛇尾將謂有多少奇特)</span>三十山藤合到你<span class='note-inline'>(說甚三十拄杖未到折在朝打三千暮打八百不為分外何故不合將屠龍手去弄死蛇)</span>。</p>
</div>
<div class='div-orig'><p style="margin-left:2em;text-indent:-1em">法眼船陸<span class='note-inline'>(法眼問覺上座船來陸來覺云船來眼云船在甚麼處覺云船在河裏覺退後眼問旁僧你道適來者僧具眼不具眼)</span>。</p>
</div>
<div class='div-commentary'><p>不勞彈指<span class='note-inline'>(土上更加泥落七落八了也)</span>樓閣門開<span class='note-inline'>(<span class='corr'>已</span>在言前你擬挨身而入便夾折汝脛)</span>歷四時而成歲<span class='note-inline'>(不煩贊歎此是黔雷功用)</span>得酒趣持空桮<span class='note-inline'>(但識琴巾旨何須絃上音)</span>萬頃煙波無限意<span class='note-inline'>(只許老胡知郎當衫袖)</span>笛聲柳岸韻悠哉<span class='note-inline'>(領須知遠煙浪別有釣魚人)</span>。</p>
</div>
<div class='div-orig'><p style="margin-left:2em;text-indent:-1em">曹山法身<span class='note-inline'>(曹山問德上座佛真法身猶若虛空應物見形如水中月作麼生說箇應底道理德云如驢覷井山云道則特殺道只道得八成德云和尚又作麼生山云如井覷驢)</span>。</p>
</div>
<div class='div-commentary'><p>空可空<span class='note-inline'>(疑則別參碎也碎也)</span>月可月<span class='note-inline'>(圓時一任圓尖時一任尖山僧從來不眼花)</span>寥廓無方<span class='note-inline'>(盡思共度量亦復不能知咄不勞彈指)</span>明察毫髮<span class='note-inline'>(照破髑髏還見輿薪麼錯下名言)</span>一曲無絃琴<span class='note-inline'>(不落今時寶王殿上絕知音)</span>清音非指發<span class='note-inline'>(龍吟霧起虎嘯風生)</span>而今買石得雲饒<span class='note-inline'>(小出大遇還我元本契書來)</span>縹緲青山看出沒<span class='note-inline'>(高著眼紅霞穿碧落白日繞須彌)</span>。</p>
</div>
<div class='div-orig'><p style="margin-left:2em;text-indent:-1em">黃檗噇糟<span class='note-inline'>(黃檗示眾云汝等諸人盡是噇酒糟漢恁麼行腳何處有今日還知大唐國裏無禰師麼時有僧出云只如諸方匡徒領眾又作麼生檗云不道無禪只是無師)</span>。</p>
</div>
<div class='div-commentary'><p>老胡不到支那國<span class='note-inline'>(早是葛藤滿地掬水月在手)</span>那箇男兒不丈夫<span class='note-inline'>(隨緣放曠也勝秋露滴芙蓉)</span>及至少林分皮髓<span class='note-inline'>(轉見不堪平地骨堆攃土眯人眼)</span>而令大地盡支吾<span class='note-inline'>(影響之流源清流濁根茂枝枯)</span>柯亭之竹<span class='note-inline'>(試點出來看如虎之缺)</span>嶧山之梧<span class='note-inline'>(猶欠一斲在如馬之馵)</span>一樹之果<span class='note-inline'>(初三十一中九下七)</span>一本之蘆<span class='note-inline'>(不得一句言訖)</span>黃檗老<span class='note-inline'>(下坡不走快便難逢)</span>何其迂<span class='note-inline'>(言中有響)</span>平空裝柄向缽盂<span class='note-inline'>(殺人刀活人劍醍醐鴆血一時拈出具眼衲僧仔細檢點)</span>。</p>
</div>
<div class='div-orig'><p style="margin-left:2em;text-indent:-1em">雲巖大悲<span class='note-inline'>(雲巖問道吾大悲菩薩用許多手眼作甚麼吾云如人夜半背手摸枕子巖云我會也吾云汝作麼生會巖云遍身是手眼吾云道即太殺道只道得八成巖云師兄作麼生吾云通身是手眼)</span>。</p>
</div>
<div class='div-commentary'><p>背手枕子<span class='note-inline'>(金銀刮財腦後輪推)</span>七穿八穴<span class='note-inline'>(萬象齊合掌㘞)</span>其誰之子象帝先<span class='note-inline'>(莫亂指注從來共住不知名)</span>馮虛御風如電掣<span class='note-inline'>(按下雲頭有則公案與伊酌議)</span>遍身是又說通身<span class='note-inline'>(兩口無一舌有甚共語分)</span>舉似人前笑殺人<span class='note-inline'>(口合也未更笑三十年)</span>但使塵中能作主<span class='note-inline'>(第二番指注一任烏啼花落日往月來)</span>須知化外自來賓<span class='note-inline'>(總與按過飯罷濃煎茶喫了池邊坐石數游魚)</span>。</p>
</div>
<div class='div-orig'><p style="margin-left:2em;text-indent:-1em">雪峰飯頭<span class='note-inline'>(雪峰在德山作飯頭一日飯遲山托缽至法堂峰云者老漢鐘未鳴鼓未響托缽向甚麼處去山便歸方丈峰舉似巖頭頭云大小德山不會末後句山聞令侍者喚巖頭問汝不肯老僧那頭密啟其意山乃休去至明日陞堂果與尋常不同頭撫掌笑曰且喜老漢會末後句他後天下人不奈伊何雖然也只得三年活)</span>。</p>
</div>
<div class='div-commentary'><p>末後句<span class='note-inline'>(是甚熱碗鳴聲)</span>眾生苦<span class='note-inline'>(蒼天蒼天更有苦眾生)</span>成群作隊花斑虎<span class='note-inline'>(大似毀亦似贊今日大有人喪身失命)</span>一朝失足陷阱中<span class='note-inline'>(赤眼撞著火柴頭威猛何在吾深為汝惜)</span>五五依然二十五<span class='note-inline'>(老吏斷獄款案甚分明你道德山父子還甘麼)</span>。</p>
</div>
<div class='div-orig'><p style="margin-left:2em;text-indent:-1em">密師白兔<span class='note-inline'>(密師伯與洞山行次見白兔子面前走過密云俊哉山云作麼生密云如白衣拜相山云老老大大作者箇語話密云你又作麼生山云積代簪纓暫時落薄)</span>。</p>
</div>
<div class='div-commentary'><p>中流失船<span class='note-inline'>(看汝作略切忌腳慌手亂)</span>一壺千金<span class='note-inline'>(何如情知你放不下鈍漢倚門靠戶有甚了期)</span>梭蟄陶宅<span class='note-inline'>(脫珍著垢蝦蟆蚯蚓一任卜度)</span>豈慕蹄涔<span class='note-inline'>(他家自有通天作用)</span>止宿草菴惟客作<span class='note-inline'>(飢逢王膳駕與蒼龍不解騎)</span>天街獨步每長吟<span class='note-inline'>(瀟灑出塵月下披雲嘯一聲)</span>他鄉零碎連宵雨<span class='note-inline'>(特地一場愁棲遲偃仰)</span>滴破思歸客子心<span class='note-inline'>(覓之不可得我正要滴破了的向上體取)</span>。</p>
</div>
<div class='div-orig'><p style="margin-left:2em;text-indent:-1em">嚴陽一物<span class='note-inline'>(嚴陽尊者問趙州一物不將來時如何州云放下著嚴云一物不將來放下箇甚麼州云恁麼則擔取去)</span>。</p>
</div>
<div class='div-commentary'><p>下坡不走更一推<span class='note-inline'>(腦後金錘黃河頭上瀉將過來)</span>直使鐵山當下摧<span class='note-inline'>(冰消瓦解拈卻眼上眉毛)</span>百尺竿頭進步客<span class='note-inline'>(誰是其人掩卷高眠客去一聲殿角風甌)</span>肯從爐畔撥寒灰<span class='note-inline'>(相打饒你潑水相罵饒你接觜只是不得動著是甚麼破沙盆)</span>。</p>
</div>
<div class='div-orig'><p style="margin-left:2em;text-indent:-1em">剛經輕賤<span class='note-inline'>(金剛經云若為人輕賤是人先世罪業應墮惡道以今世人輕賤故先世罪業則為消滅)</span>。</p>
</div>
<div class='div-commentary'><p>膠柱調絃<span class='note-inline'>(阿誰恁麼恰好痛與一頓)</span>情生智隔<span class='note-inline'>(過也過也且拋在紅燄爐中看)</span>你若無心我便休<span class='note-inline'>(千差坐斷凡聖不立俊哉五湖煙景有誰爭)</span>鴟吻咬著佛殿脊<span class='note-inline'>(一千年覓起處不得好箇消息)</span>報君知<span class='note-inline'>(蹋薩阿勞)</span>休蹙額<span class='note-inline'>(阿誰打你鷂子死無智疑悔則為永失)</span>乞兒拾得輪王冊<span class='note-inline'>(眼目定動拈卻大地山河來向女道洎合錯下註腳)</span>。</p>
</div>
<div class='div-orig'><p style="margin-left:2em;text-indent:-1em">青林死蛇<span class='note-inline'>(僧問青林學人徑往時如何林云死蛇當大路勸子莫當頭僧云當頭時如何林云喪子命根僧云不當頭時如何林云亦無回避處僧云正恁麼時如何林云失卻也僧云末審向甚麼處去也林云草深無覓處僧云和尚也須隄防始得林附掌云一等是箇毒氣)</span>。</p>
</div>
<div class='div-commentary'><p>掇出膠盆子<span class='note-inline'>(秦庭寶鏡萬象森羅齊舉首)</span>眼目休定動<span class='note-inline'>(阿誰領話猶向影響中頭出頭沒)</span>全體在其中<span class='note-inline'>(咄掀翻了也汝還求出麼瞎漢用出作甚麼)</span>猶自相鼓弄<span class='note-inline'>(也須有箇分曉始得捏卻鼻頭汝試[跳-兆+孛]跳看)</span>竹實收來好攃揚<span class='note-inline'>(可惜許費卻多少鹽醬)</span>者僧恐是丹山鳳<span class='note-inline'>(切忌認奴作郎錯錯使碎自己心)</span>。</p>
</div>
<div class='div-orig'><p style="margin-left:2em;text-indent:-1em">鐵磨牸牛<span class='note-inline'>(劉鐵磨到溈山山云老牸牛汝來也磨云來日臺山大會齋和尚還去麼山放身臥磨便出去)</span>。</p>
</div>
<div class='div-commentary'><p>收放雙雙看作家<span class='note-inline'>(穿卻時流鼻孔白練套紅錦索)</span>秋江孤鶩共落霞<span class='note-inline'>(換卻諸人眼睛者裏一色不立說甚麼南山雲北山雨)</span>座中一望情無限<span class='note-inline'>(塞卻衲子咽喉牛頭出馬面回無可不可)</span>霜葉紅於二月花<span class='note-inline'>(碎卻聖凡頂[寧*頁]大阿鋒金剛劍萬里神光能放亦能收㘞)</span>。</p>
</div>
<div class='div-orig'><p style="margin-left:2em;text-indent:-1em">乾峰一畫<span class='note-inline'>(僧問乾峰十方薄伽梵一路涅槃門未審路頭在甚麼處峰以拄杖畫一畫云在者裏僧舉問雲門門云扇子[跳-兆+孛]跳上三十三天築著帝釋鼻孔東海鯉魚打一棒雨似盆傾會麼會麼)</span>。</p>
</div>
<div class='div-commentary'><p>乾峰嚼飯喂嬰兒<span class='note-inline'>(山花開似錦澗水湛如藍高著眼)</span>雲門把手更與杖<span class='note-inline'>(始隨芳草去又逐落花回高著眼)</span>人言郭象注莊子<span class='note-inline'>(林花埽更落徑草蹋還生高著眼)</span>誰知莊子注郭象<span class='note-inline'>(曲徑通幽處禪房花木深高著眼)</span>。</p>
</div>
<div class='div-orig'><p style="margin-left:2em;text-indent:-1em">米胡悟不<span class='note-inline'>(米胡令僧問仰山今時人還假悟不山云悟即不無爭奈落第二頭何僧回舉似胡胡深肯之)</span>。</p>
</div>
<div class='div-commentary'><p>悟即不無落二頭<span class='note-inline'>(功令森嚴不得搶行奪市)</span>仰山機用越常流<span class='note-inline'>(非驢所堪消得龍王多少風)</span>遙天碧落雙行篆<span class='note-inline'>(又恁麼去也驀鼻曳將回)</span>夾岸蘆花一色秋<span class='note-inline'>(朕跡不存江水流日夜)</span>戰國謀臣多固寵<span class='note-inline'>(尊王賤霸私竊名位者悉化為冷風飛塵)</span>羲皇上士賤封侯<span class='note-inline'>(清泉可以濯足塊石可以枕頭)</span>松風水月隨清儉<span class='note-inline'>(長長看不盡一色不立)</span>洗耳溪邊謾飲牛<span class='note-inline'>(誠哉是言也山僧何敢措辭)</span>。</p>
</div>
<div class='div-orig'><p style="margin-left:2em;text-indent:-1em">趙州問死<span class='note-inline'>(趙州問投子大死底人卻活時如何子云不許夜行投明須到)</span>。</p>
</div>
<div class='div-commentary'><p>不許夜行投曉到<span class='note-inline'>(就身打劫借婆被子拜婆年)</span>落他岐路涉言詮<span class='note-inline'>(并卻咽喉脣吻笑倒露柱鐙籠)</span>晝長人靜無餘事<span class='note-inline'>(歸去來辭高聲讀一遍)</span>高枕北窗一覺眠<span class='note-inline'>(青山入座忘言江月照松風吹)</span>。</p>
</div>
<div class='div-orig'><p style="margin-left:2em;text-indent:-1em">子昭承嗣<span class='note-inline'>(子昭首座問法眼和尚開堂承嗣何人眼云地藏昭云太孤負長慶先師眼云某甲不會長慶一轉語昭云何不問眼云萬象之中獨露身意作麼生昭乃豎起拂子眼云此是長慶處學得底首座分上作麼生昭無語眼云只如萬象之中獨露身是撥萬象不撥萬象昭云不撥眼云兩箇參隨左右皆云撥萬象眼云萬象之中獨露身聻○子昭僧寶傳作子方)</span>。</p>
</div>
<div class='div-commentary'><p>欺敵者亡<span class='note-inline'>(胔修羅方瞋諸天正樂)</span>料事者敗<span class='note-inline'>(何其不知量也若殆為人菑夫)</span>道殊半滿<span class='note-inline'>(惟證乃知我終不向二乘人說)</span>機分纖介<span class='note-inline'>(者箇事如金鍼撥翳咄葛藤)</span>看他酬對亦輕便<span class='note-inline'>(長連床上學來底有甚麼用)</span>及徵姓字全不解<span class='note-inline'>(不消一拶倒戈卸甲了也)</span>按過也重懲戒<span class='note-inline'>(雪上加霜前箭猶輕後箭深)</span>返景深林明月來<span class='note-inline'>(撥開向上一竅千聖齊立下風)</span>天然一幅輞川畫<span class='note-inline'>(眼見如盲口說如啞)</span>。</p>
</div>
<div class='div-orig'><p style="margin-left:2em;text-indent:-1em">首山新婦<span class='note-inline'>(僧問首山如何是佛山云新婦騎驢阿家牽)</span>。</p>
</div>
<div class='div-commentary'><p>虢國夫人承主恩<span class='note-inline'>(露生在帝王家言說不能盡)</span>平明騎馬入宮門<span class='note-inline'>(露那復有尊貴贊歎不能窮)</span>卻嫌脂粉汙顏色<span class='note-inline'>(露自應著珠玉描也描不成)</span>澹埽蛾眉朝至尊<span class='note-inline'>(露顧鑒何驚異畫也畫不就還會麼打鼓普請看)</span>。</p>
</div>
<div class='div-orig'><p style="margin-left:2em;text-indent:-1em">九峰頭尾<span class='note-inline'>(僧問九峰如何是頭峰云開眼不覺曉僧云如何是尾峰云不坐萬年床僧云有頭無尾時如何峰云終是不貴僧云有尾無頭時如何峰云雖飽無力僧云直得頭尾相稱時如何峰云兒孫得力室內不知)</span>。</p>
</div>
<div class='div-commentary'><p>青鐙黃卷<span class='note-inline'>(拈了也更參三十年)</span>三墳五典<span class='note-inline'>(及盡也未不可坐在死水裏沒頭浸殺)</span>功成百鍊之鑪<span class='note-inline'>(利器試撝虛空看百雜碎)</span>妙出千錢之選<span class='note-inline'>(山形拄杖子鋸解稱錘)</span>鳥跡龜文<span class='note-inline'>(蹋薩阿勞半秦書半漢字)</span>龍章鳳篆<span class='note-inline'>(印破面門了也全明全暗)</span>了無向背<span class='note-inline'>(八字打開橫成嶺側成峰)</span>隨機展演<span class='note-inline'>(總不恁麼時如何左之右之)</span>烜赫陽鳥蜀犬哮<span class='note-inline'>(也怪他不得左顧千生)</span>桂輪孤朗吳牛喘<span class='note-inline'>(對冰蟲不可語夏日右顧萬劫)</span>廓落太空兮無欠無餘<span class='note-inline'>(十分月滿萬國春同)</span>光逾牟尼兮隨隱隨顯<span class='note-inline'>(黑月則隱白月則見少賣弄)</span>。</p>
</div>
<div class='div-orig'><p style="margin-left:2em;text-indent:-1em">嚴經智慧<span class='note-inline'>(華嚴經云我今普見一切眾生具有如來智慧德相但以妄想執著而不證得)</span>。</p>
</div>
<div class='div-commentary'><p>乾一兌二<span class='note-inline'>(全機恁麼來索鹽奉馬)</span>離三震四<span class='note-inline'>(更聽葛藤遍界不能藏)</span>西伯加之象明<span class='note-inline'>(演出一代時教)</span>仲尼以之辭繫<span class='note-inline'>(是甚缽羅孃)</span>理極言詮<span class='note-inline'>(兩口無一舌添足畫蛇)</span>道隆德替<span class='note-inline'>(不勞贊歎非心所測)</span>變化升沈看微細<span class='note-inline'>(千聖莫能窺測十地望巖震驚)</span>薦取庖羲未畫時<span class='note-inline'>(舌頭不出口擬欲翻款結案)</span>眾生眉目何乖戾<span class='note-inline'>(早晨喫白粥到晚仍覺飢還識箸底鬼麼)</span>。</p>
</div>
<div class='div-orig'><p style="margin-left:2em;text-indent:-1em">夾山撝劍<span class='note-inline'>(僧問夾山撥塵見佛時如何山云直須撝劍若不撝劍漁父棲巢僧又問石霜霜云渠無國土何處逢渠僧回舉似夾山山上堂云門庭施設不如老僧入理深談猶較石霜百步)</span>。</p>
</div>
<div class='div-commentary'><p>手提一劍靜風煙<span class='note-inline'>(我國宴然苕帚柄時流公榦)</span>佇看勳名勒燕然<span class='note-inline'>(落得一場好笑虛聲滿大唐)</span>野老不知黃屋貴<span class='note-inline'>(眼空一世朝蹋萬峰青暮看孤輪白)</span>日高三丈正安眠<span class='note-inline'>(萬有不能羈臥藤蘿下塊石枕頭俊哉堪與石霜為伍咄)</span>。</p>
</div>
<div class='div-orig'><p style="margin-left:2em;text-indent:-1em">南泉白羖<span class='note-inline'>(南泉示眾云三世諸佛不知有貍奴白羖卻知有)</span>。</p>
</div>
<div class='div-commentary'><p>巍巍堂堂<span class='note-inline'>(不坐空王殿胡張三黑李四)</span>剿剿絕絕<span class='note-inline'>(和泥合水了也何曾得剿絕)</span>心佛眾生<span class='note-inline'>(一並抹卻驢事馬事乾屎橛氣炙諸方)</span>三無差別<span class='note-inline'>(試點出看白雲萬里)</span>灼然道著頭角生<span class='note-inline'>(三生六十劫口是禍門)</span>平空摹擬驢腰折<span class='note-inline'>(今日不得閒打你影響之流)</span>春風括底沒遮闌<span class='note-inline'>(牛頭沒馬面回作家作家收)</span>深院梨花飛玉屑<span class='note-inline'>(露也露也帶累許多人眼見如盲口說如啞)</span>。</p>
</div>
<div class='div-orig'><p style="margin-left:2em;text-indent:-1em">進山問性<span class='note-inline'>(進山主問脩山主云明知生不生性為甚麼為生之所留脩云筍畢竟成竹去如今作篾使還得麼進云汝向後自悟去在脩云某甲只如此上座意旨如何進云者箇是監院房那箇是典座房脩便禮拜)</span>。</p>
</div>
<div class='div-commentary'><p>大道寥廓<span class='note-inline'>(迎之不見其首隨之莫得其後)</span>鳶飛魚躍<span class='note-inline'>(渠儂得自由願觀盛作)</span>舀水還他長柄杓<span class='note-inline'>(拋出大家知大唐打鼓新羅舞)</span>借箸畫成定亂謀<span class='note-inline'>(不費些子氣力放去收來天然自在)</span>圯橋祕授黃公學<span class='note-inline'>(果然是撥亂反正經濟箭不虛發)</span>學黃公<span class='note-inline'>(五百年一間生己在言外)</span>赤幡之下起清風<span class='note-inline'>(孤峰頂上點頭白雲影裏招手咄鷂子過新羅)</span>。</p>
</div>
<div class='div-orig'><p style="margin-left:2em;text-indent:-1em">翠嵒眉毛<span class='note-inline'>(翠嵒夏末示眾云一夏以來為兄弟說話看翠嵒眉毛在麼保福云作賊人心虛長慶云生也雲門云關)</span>。</p>
</div>
<div class='div-commentary'><p>一夏來<span class='note-inline'>(可謂不虛度九旬禁足百日安居)</span>空悵悵<span class='note-inline'>(依然放不下為眾竭力)</span>撮將沙土當場颺<span class='note-inline'>(日中弄影醜拙自家呈)</span>只消一字也撥轉風頭<span class='note-inline'>(須是者老漢始得百雜碎)</span>何勞再三也加尖矢上<span class='note-inline'>(也不得袖手傍觀多口阿師)</span>普州人<span class='note-inline'>(捉敗了也)</span>休輕放<span class='note-inline'>(別有明條)</span>者裏來與一坑葬<span class='note-inline'>(不得汙卻者片地好貶向無生國裏)</span>筠袁虔吉也頭上插筆<span class='note-inline'>(大蟲戴紙帽看過了打)</span>嘉眉果閬也懷中有狀<span class='note-inline'>(猢猻喫毛蟲上來所供是實)</span>。</p>
</div>
<div class='div-orig'><p style="margin-left:2em;text-indent:-1em">中邑獼猴<span class='note-inline'>(仰山問中邑如何是佛性義邑云我與你說箇譬喻如室有六窗中安一獼猴外有人喚云猩猩獼猴即應如是六窗俱喚俱應仰云只如獼猴睡時又作麼生邑乃下禪床把住云猩猩我與你相見)</span>。</p>
</div>
<div class='div-commentary'><p>佛性獼猴應六窗<span class='note-inline'>(兩兩三三舊路行合當辨的)</span>說來譬喻我心降<span class='note-inline'>(無孔笛撞著氈扣版頓鳥棲蘆)</span>轉身一拶重相見<span class='note-inline'>(平地上打箇[跳-兆+孛]跳各自守封疆)</span>浩浩虛聲落朗江<span class='note-inline'>(一人傳虛萬人傳實以耳為目底敢保驢年夢見)</span>。</p>
</div>
<div class='div-orig'><p style="margin-left:2em;text-indent:-1em">曹山孝滿<span class='note-inline'>(僧問曹山靈衣不挂時如何山云曹山今日孝滿僧云孝滿後如何山云曹山愛顛酒)</span>。</p>
</div>
<div class='div-commentary'><p>曾經百戰克樓蘭<span class='note-inline'>(一一具陳上來大功不立賞)</span>醉後琵琶馬上彈<span class='note-inline'>(好箇曲調如泣如訴如怨如慕)</span>回首月中人弄影<span class='note-inline'>(妄想作麼演若迷頭心自狂)</span>劍搖隴上電光寒<span class='note-inline'>(順流與百生樹相觸)</span>烽火息內外安<span class='note-inline'>(堯封禹甸四海歌謠)</span>功宴麒麟帶笑看<span class='note-inline'>(鐵券彤弓髑髏博得底)</span>十載邊臣今<span class='corr'>已</span>老<span class='note-inline'>(何不急流勇退喪車背後拋藥袋)</span>拌教歸去步跚跚<span class='note-inline'>(恰好陶陶入醉鄉功成名遂身退)</span>。</p>
</div>
<div class='div-orig'><p style="margin-left:2em;text-indent:-1em">法眼質名<span class='note-inline'>(僧問法眼承教有言從無住本立一切法如何是無住本眼云形興未質名起未名)</span>。</p>
</div>
<div class='div-commentary'><p>拂蹤跡<span class='note-inline'>(靈龜曳尾特地一場愁)</span>泯消息<span class='note-inline'>(皁上繡烏雞吐氣猶難)</span>旋乾轉坤<span class='note-inline'>(盡汝神通來中心樹子曾動著麼)</span>騎聲駕色<span class='note-inline'>(擎頭戴角草裏輥)</span>持造化以權衡<span class='note-inline'>(難逃至化無心秤子手中提)</span>捉象兔以全力<span class='note-inline'>(至道無難惟嫌揀擇)</span>碎聖凡之窠巢<span class='note-inline'>(我不在此住)</span>埽天人之軌則<span class='note-inline'>(用埽作甚麼一色不立)</span>千山寒色也疑住普賢<span class='note-inline'>(徹骨徹髓獨向短松青處眠疑則別參)</span>一亙晴空也笑殺彌勒<span class='note-inline'>(也好笑笑須三十年不合走入水羖牛隊裏有甚麼限刺腦入膠盆)</span>。</p>
</div>
<div class='div-orig'><p style="margin-left:2em;text-indent:-1em">瑞嵒常理<span class='note-inline'>(瑞巖問巖頭如何是本常理頭云動也巖云動時如何頭云不見本常理巖佇思頭云肯即未脫恨塵不肯即永沈生死)</span>。</p>
</div>
<div class='div-commentary'><p>渾沌不鑿<span class='note-inline'>(尊貴生早箇七穿八穴了也)</span>聖賢不覺<span class='note-inline'>(懷六合於胸中鏡萬有於方寸立不教坐不議)</span>大工之下無完璞<span class='note-inline'>(百雜碎智勞至人形患大聖)</span>心境雙忘猶滯忘<span class='note-inline'>(到此也須洗卻山僧從不作野狐見解)</span>更須忘盡方卓犖<span class='note-inline'>(也不意到得只饒動若行雲止猶谷神未在未在)</span>。</p>
</div>
<div class='div-orig'><p style="margin-left:2em;text-indent:-1em">首山三句<span class='note-inline'>(首山示眾云第一句薦得與佛祖為師第二句薦得與人天為師第三句薦得自救不了僧云和尚是第幾句薦得山云月落三更穿市過)</span>。</p>
</div>
<div class='div-commentary'><p>月落三更穿市過<span class='note-inline'>(一隊無孔鐵錘盡大地人提不起放不下)</span>輕搖玉珮聲瑣瑣<span class='note-inline'>(漏泄春光委蛇委蛇自公退食)</span>者僧舞袖何郎當<span class='note-inline'>(孟八郎支離攘臂)</span>夜半歸來炭裏坐<span class='note-inline'>(漆桶討甚麼碗且看龍光作用)</span>照乘珠奉一顆<span class='note-inline'>(可惜許不是其人)</span>擬心向右卻居左<span class='note-inline'>(盡大地眼迷心悸無所措手描)</span>光分五色兮捏目生花<span class='note-inline'>(聖僧適來道甚麼蒼蒼者天)</span>燭破幽暗兮無可不可<span class='note-inline'>(恁麼那我等諸宮殿光明未曾有咄切忌錯商量)</span>。</p>
</div>
<div class='div-orig'><p style="margin-left:2em;text-indent:-1em">仰山隨分<span class='note-inline'>(僧問仰山和尚還識字不山云隨分僧乃右旋一匝云是甚麼字山於地上書箇十字僧左旋一匝云是甚麼字山改十字作卍字僧畫一圓相以兩手拓如修羅掌日月勢云是甚麼字山乃畫圓相圍卻卍字僧乃作摟至勢山云如是如是汝善護持)</span>。</p>
</div>
<div class='div-commentary'><p>繡出威音面貌<span class='note-inline'>(關鍼鋒線縷日就月將不把金鍼度與人)</span>描成至聖儀容<span class='note-inline'>(五彩相宣千花猶發僧繇閣筆有分)</span>剎剎塵塵無間<span class='note-inline'>(從始至終從本至末如彈指頃且待須臾)</span>熾然獨露真宗<span class='note-inline'>(中人未分於存亡下士撫掌而弗顧)</span>霜天皓月<span class='note-inline'>(鑑老僧不在明白裏)</span>後夜疏鐘<span class='note-inline'>(耳聽終難會分明薦取)</span>影見千江兮光光相映<span class='note-inline'>(將回紫金山隨機赴感)</span>音傳萬壑兮哳哳猶龍<span class='note-inline'>(寒松瑟瑟哀霜風還見麼騎佛殿出山門去也)</span>。</p>
</div>
<div class='div-orig'><p style="margin-left:2em;text-indent:-1em">雲門胡餅<span class='note-inline'>(僧問雲門如何是超佛越祖之談雲門云胡餅)</span>。</p>
</div>
<div class='div-commentary'><p>超佛超祖是何談<span class='note-inline'>(長老合道得請道道看)</span>大藏雄文詮不及<span class='note-inline'>(也只道得八成參同門下不消咳嗽一聲)</span>看取雲門用白拈<span class='note-inline'>(放出者沒面目老漢捉敗了也)</span>一枚胡餅三升汁<span class='note-inline'>(雷聲浩大雨點全無雲門是你同參)</span>。</p>
</div>
<div class='div-orig'><p style="margin-left:2em;text-indent:-1em">長沙進步<span class='note-inline'>(長沙令僧問會和尚未見南泉時如何會良久僧云見後如何會云不可別有也僧回舉似沙沙云百尺竿頭坐底人雖然得人未為真百尺竿頭須進步十方世界是全身僧云百尺竿頭如何進步沙云朗州山澧州水僧云不會沙云四海五湖王化裏)</span>。</p>
</div>
<div class='div-commentary'><p>祖翁田地肯干休<span class='note-inline'>(失卻了也鷂子過新羅)</span>看取南泉棬下牛<span class='note-inline'>(鼻孔沒半邊推不向前約不退後)</span>蹋遍洪荒無寸土<span class='note-inline'>(何曾蹋著腳下底是甚麼)</span>春回大地任優游<span class='note-inline'>(不得犯人苗稼露地可眠)</span>王化裏<span class='note-inline'>(無地不三陽十字街頭孤峰頂上)</span>五湖悠<span class='note-inline'>(攜兩袖清風釣一輪明月)</span>朗山澧水自風流<span class='note-inline'>(湘之南潭之北一聲長嘯海天秋)</span>。</p>
</div>
<div class='div-orig'><p style="margin-left:2em;text-indent:-1em">龍牙過版<span class='note-inline'>(龍牙問翠微如何是祖師西來意微云與我過禪版來牙取禪版與微微接得便打牙云打即任打要且無祖師西來意又問臨濟如何是祖師西來意濟云與我將蒲團來牙取蒲團與濟濟接得便打牙云打即任打要且無祖師意牙後住院僧問和尚當年問翠微臨濟祖意二尊宿明也未牙云明即明矣要且無祖師意)</span>。</p>
</div>
<div class='div-commentary'><p>西來祖意豈寥寥<span class='note-inline'>(打水礙盆只得分疏不下)</span>禪版蒲團興自饒<span class='note-inline'>(無孔笛氈拍版一模脫出三箇)</span>不是當人強解事<span class='note-inline'>(說得龍牙欲笑猴愁摟搜頭)</span>柰何兩手赤條條<span class='note-inline'>(說得龍牙欲哭狗走抖搜口)</span>按過險崖句<span class='note-inline'>(說甚麼猶是小技)</span>蹋翻江海潮<span class='note-inline'>(不得驚群動眾㘞)</span>大都種草天然別<span class='note-inline'>(誠哉是言也山僧從不壓良為賤)</span>豈是臨機句不超<span class='note-inline'>(說得龍牙笑不得哭不得滿口含霜)</span>今日聖朝頒赦詔<span class='note-inline'>(幸值隆渥哭也得笑也得亦任亦任)</span>當年死款自供招<span class='note-inline'>(何曾屈著拄杖不在苕帚柄聊與三十虎尾虎頭一並收)</span>。</p>
</div>
<div class='div-orig'><p style="margin-left:2em;text-indent:-1em">玄沙到縣<span class='note-inline'>(玄沙到蒲田縣百戲迎之次日問小塘長老昨日許多喧鬧向甚麼處去也小塘提起袈裟角沙云沒交涉)</span>。</p>
</div>
<div class='div-commentary'><p>問既有則<span class='note-inline'>(相唾饒你潑水有半斤方稱八兩)</span>荅亦奇特<span class='note-inline'>(相罵饒你接觜有十尺方量一丈)</span>等閒拈出自新鮮<span class='note-inline'>(滯貨埽地長裙溺臊氣賊賊)</span>如來藏裏親收得<span class='note-inline'>(只者箇更別有我王庫內無如是刀)</span>玄沙老<span class='note-inline'>(山僧在者裏道甚麼)</span>慣作賊<span class='note-inline'>(惟汝能知)</span>我早侯白<span class='note-inline'>(妄自承當任大也須從地起)</span>伊更侯黑<span class='note-inline'>(莫濫許人更高爭柰有天何)</span>沒交涉人醉玉樓<span class='note-inline'>(填溝塞壑蒼天中更添冤苦)</span>[鷯-鳥+頁]挑也馬嘶金勒<span class='note-inline'>(繩頭在山僧手裏八棒對十三也不得放過便打)</span>。</p>
</div>
<div class='div-orig'><p style="margin-left:2em;text-indent:-1em">雲門聲色<span class='note-inline'>(雲門示眾云聞聲悟道見色明心觀世音菩薩將錢買胡餅放下手卻是饅頭)</span>。</p>
</div>
<div class='div-commentary'><p>八角磨盤空裏磨<span class='note-inline'>(昆侖起舞彈指堪悲舜若多)</span>一回羅又一回羅<span class='note-inline'>(颺下了也費許多氣力作麼)</span>做得饃饃天來大<span class='note-inline'>(闌裏白拈巧偷幾人得恁麼血刃堂堂師子乳)</span>雙手遞與趙哥哥<span class='note-inline'>(分付不著人一把柳絲收不得和煙搭在玉闌干)</span>。</p>
</div>
<div class='div-orig'><p style="margin-left:2em;text-indent:-1em">道吾看病<span class='note-inline'>(溈山問道吾甚麼處來吾云看病來山云有幾人病吾云有病者不病者山云不病者莫是智頭陀麼吾云病與不病總不干他事速道速道山云道得也沒交涉)</span>。</p>
</div>
<div class='div-commentary'><p>青囊焚卻久矣<span class='note-inline'>(有甚共語分後代兒孫豎毛呵手)</span>口訣授與神農<span class='note-inline'>(低聲低聲莫來者裏望空啟告)</span>震靈丸不勞在握<span class='note-inline'>(早是不堪耶更刺腦入膠盆)</span>養生篇豈挂於胸<span class='note-inline'>(下存點墨冰拈雪老不勝衣)</span>不象而沖<span class='note-inline'>(春色華萬卉廓爾無朕)</span>不受而容<span class='note-inline'>(耳得之為聲目遇之成色)</span>坐卻真妄之本<span class='note-inline'>(一千年覓起處不得)</span>埽除魔外之蹤<span class='note-inline'>(佛祖亦難著足末後去險)</span>誰管他七花八裂<span class='note-inline'>(驢事馬事山僧不打者鼓笛)</span>更說甚百匝千重<span class='note-inline'>(朗大明於冥室奏玄響於無聞不勞彈指)</span>。</p>
</div>
<div class='div-orig'><p style="margin-left:2em;text-indent:-1em">俱胝一指<span class='note-inline'>(俱[月*氏]和尚凡有所問只豎一指)</span>。</p>
</div>
<div class='div-commentary'><p>天龍模子脫來底<span class='note-inline'>(金剛鑄就眾寶所成)</span>逢人問著即拈出<span class='note-inline'>(須彌山寒卻天下人咽喉)</span>陳年爛月用不窮<span class='note-inline'>(骨底骨董曠大劫來以至今日)</span>天上天下無倫匹<span class='note-inline'>(絕勝兜羅綿古今牓樣)</span>初三十一<span class='note-inline'>(日日是好日虎以蛇申)</span>中九下七<span class='note-inline'>(恁麼則某甲在遲也豹以蝟止)</span>三十年來如一日<span class='note-inline'>(如是如是大冶精金應無變色)</span>諸方各自有生涯<span class='note-inline'>(說者一隊弄泥團漢有甚麼限塗堊丹臒)</span>鹽鐵判官撝不聿<span class='note-inline'>(東指西畫胡搽亂抹惑亂世人未有了日在)</span>驀召大眾<span class='note-inline'>(討甚麼碗乞兒索舊債)</span>眾舉首<span class='note-inline'>(是甚麼相隨來也)</span>乃云失<span class='note-inline'>(賴有者一句鐵橛一切聖凡搖撼不動咄)</span>。</p>
</div>
<div class='div-orig'><p style="margin-left:2em;text-indent:-1em">國師塔樣<span class='note-inline'>(肅宗帝問忠國師百年後所須何物師云與老僧作箇無縫塔帝云請師塔樣師良久云會麼帝云不會師云吾有付法弟子耽源卻諳此事後帝詔耽源問此意如何源云湘之南潭之北中有黃金充一國無影樹下合同船琉璃殿上無知識)</span>。</p>
</div>
<div class='div-commentary'><p>無縫塔<span class='note-inline'>(威儀可觀即使阿育王神通亦難施設)</span>影斒斒<span class='note-inline'>(中有全身無安舍利)</span>勢凌霄漢絕躋攀<span class='note-inline'>(楞伽山瞻仰有分)</span>谿山揜映光一帶<span class='note-inline'>(觸著通身輕快步步相隨)</span>雲水含暉月幾灣<span class='note-inline'>(處處全真絕勝涼風灑擎腕)</span>珠回玉轉<span class='note-inline'>(妙德空生也贊歎不及團團無影相)</span>霧擁雲環<span class='note-inline'>(不露頂花簇錦攢)</span>青蒼間錯許多般<span class='note-inline'>(風柯月渚煙靄雲林)</span>三拜得髓兮達磨眼碧<span class='note-inline'>(合尖了也於中無影相鏡相照)</span>夜半傳衣兮弘忍毛斑<span class='note-inline'>(霜露果熟放一線道可謂權實雙顯)</span>。</p>
</div>
<div class='div-orig'><p style="margin-left:2em;text-indent:-1em">臨濟大悟<span class='note-inline'>(臨濟問黃檗如何是佛法的的大意檗便打如是三度乃辭檗見大愚愚問甚處來濟云黃檗來愚云黃檗有何言句濟云某甲三問佛法的的大意三度喫棒不知有過無過愚云黃檗恁麼老婆為你得徹困更來問有過無過濟於言下大悟云云)</span>。</p>
</div>
<div class='div-commentary'><p>等閒掉得<span class='note-inline'>(是甚麼乞兒遇餿飯滑頭)</span>虎驟龍奔<span class='note-inline'>(泥豬癩狗三腳蝦蟆跳上天)</span>黃檗之子<span class='note-inline'>(眼睛突出舌頭落地白拈驍似賊)</span>百丈之孫<span class='note-inline'>(親受記莂江漢以濯之)</span>三遭痛棒蒿枝拂<span class='note-inline'>(頑皮癩肉笑中打箇筋斗)</span>一掌闌腮赤日昏<span class='note-inline'>(孟八郎自領出去不得惑亂諸方)</span>建洪業起家門<span class='note-inline'>(冰消瓦解十方無壁落鬼窟裏頭出頭沒)</span>滹沱號令遍乾坤<span class='note-inline'>(未敢相許一馬生三寅土曠人稀覓一箇下茶底也無)</span>。</p>
</div>
<div class='div-orig'><p style="margin-left:2em;text-indent:-1em">疏山有無<span class='note-inline'>(疏山到溈山便問承師有言有句無句如藤倚樹忽然樹倒藤枯句歸何處溈山呵呵大笑疏山云某甲四千里賣布單來和尚何得相弄溈喚侍者取錢還者上座遂囑云向後有獨眼龍為子點破去在後到明昭舉前話昭云溈山可謂頭正尾正只是不遇知音疏復問樹倒藤枯句歸何處昭云更使溈山笑轉新疏於言下有省乃云溈山元來笑裏有刀)</span>。</p>
</div>
<div class='div-commentary'><p>四千里路到溈山<span class='note-inline'>(未出門時腳跟下好與三十到即不點)</span>一笑還同風過樹<span class='note-inline'>(甚麼處去來可惜明月珠翻為路傍土)</span>不是明昭雪此冤<span class='note-inline'>(縱橫十字輕將無孔笛吹出鳳游雲點即不到)</span>至今有口堪誰訴<span class='note-inline'>(舌拄上齶棒打石人頭也須還我草鞋錢來和聲便打)</span>。</p>
</div>
<div class='div-orig'><p style="margin-left:2em;text-indent:-1em">嚴經不見<span class='note-inline'>(楞嚴經云吾不見時何不見吾不見之處若見不見自然非彼不見之相若不見吾不見之地自然非物云何非汝)</span>。</p>
</div>
<div class='div-commentary'><p>大哉世尊<span class='note-inline'>(帝釋引前梵王隨後百寶光從肉髻中涌出也)</span>演斯妙旨<span class='note-inline'>(萬重雲散月初來其出如綸)</span>白雲淨太空<span class='note-inline'>(須眉可鑒萬象森羅齊稽首)</span>清光涵萬里<span class='note-inline'>(東南西北一家風見者清涼)</span>默默各相契<span class='note-inline'>(滿口道不出)</span>皇皇不相委<span class='note-inline'>(擬向即乖擬著思惟白雲萬里)</span>揭開化外一枝春<span class='note-inline'>(古澗寒泉涌青松雪後蒼)</span>鷓鴣啼在深花裏<span class='note-inline'>(普天匝地不墮悄然機月落咸池意轉殷頓令聽者寒心骨)</span>。</p>
</div>
<div class='div-orig'><p style="margin-left:2em;text-indent:-1em">洞山無草<span class='note-inline'>(洞山示眾云秋初夏末兄弟或東或西直須向萬里無寸草處去又云只如萬里無寸草處作麼生去石霜云出門便是草太陽云直道不出門亦是草漫漫地)</span>。</p>
</div>
<div class='div-commentary'><p>江南客<span class='note-inline'>(如麻似粟擔囊負笈競頭走)</span>腳頭腳底自明白<span class='note-inline'>(全身沒卻蹋破多少草鞋何似生拖泥帶水)</span>庭上高縣秦帝鏡<span class='note-inline'>(十日並照打破來與汝相見破也破也)</span>杖頭斜挂志公尺<span class='note-inline'>(明珠在掌好拋向大洋海中)</span>懌懌<span class='note-inline'>(幸值升平不堪持贈)</span>隨朝夕<span class='note-inline'>(飢來喫飯困來打眠瑣末不相關)</span>斸盡南山百畝筇<span class='note-inline'>(言中有響眼觀東南意在西北)</span>終日閒閒釣秋碧<span class='note-inline'>(離鉤三寸作麼生特地一場愁一輪明月兩袖清風自有知音暗點頭)</span>。</p>
</div>
<div class='div-orig'><p style="margin-left:2em;text-indent:-1em">仰山謹白<span class='note-inline'>(仰山夢往彌勒所居第二座尊者白云今日當第二座說法山乃起白椎云摩訶衍法離四句絕百非謹白)</span>。</p>
</div>
<div class='div-commentary'><p>至誠之道可前知<span class='note-inline'>(惡水驀頭澆禍事禍事)</span>睹史陀天事正宜<span class='note-inline'>(平空寐語山僧不作者去就)</span>一椎撲碎如來藏<span class='note-inline'>(千椎萬椎堪作甚麼者裏一字也無)</span>片語舒開列聖眉<span class='note-inline'>(空拳誑小兒豈是梵音清遠令人樂聞)</span>是瞿曇種<span class='note-inline'>(且過者邊立到即不點)</span>是師子兒<span class='note-inline'>(野干之屬退去)</span>善能哮吼<span class='note-inline'>(蝦蟆鳴風吹石臼)</span>善露風規<span class='note-inline'>(描你老面皮厚多少)</span>五天德播由今日<span class='note-inline'>(一人傳虛萬人傳實)</span>四海衲僧雷電馳<span class='note-inline'>(賺殺一船人迤邐行腳)</span>離四句絕百非<span class='note-inline'>(欲隱彌露<span class='corr'>已</span>是滿口含霜)</span>千聖何能措一辭<span class='note-inline'>(全火抵候傾出一栲栳山僧恁麼也是向癡人前說夢)</span>。</p>
</div>
<div class='div-orig'><p style="margin-left:2em;text-indent:-1em">南泉牡丹<span class='note-inline'>(南泉因陸亙大夫云肇法師也甚奇怪解道天地同根萬物一體泉指庭前牡丹云大夫時人見此一株花如夢相似)</span>。</p>
</div>
<div class='div-commentary'><p>寂寥游泳古初先<span class='note-inline'>(彼且惡乎待哉青猿前導白鹿後隨)</span>凡聖悠悠本自然<span class='note-inline'>(龍吟霧起虎嘯風生四海一家風)</span>僧肇不因添注腳<span class='note-inline'>(始作俑者其無後乎)</span>大夫重舉問南泉<span class='note-inline'>(開口便錯機未發時薦取不合添足畫蛇)</span>姚黃魏紫輕盈甚<span class='note-inline'>(點出許多般引得黃鸝上柳條)</span>朱檻碧楹氣質妍<span class='note-inline'>(土上更加泥再三再四)</span>一手指來成滯鈍<span class='note-inline'>(忒殺老婆心假寐作麼)</span>只今四海浪流傳<span class='note-inline'>(一任卜度若蒙霧而望遠孰能知其埏埴哉)</span>。</p>
</div>
<div class='div-orig'><p style="margin-left:2em;text-indent:-1em">雲門一寶<span class='note-inline'>(雲門大師云乾坤之內宇宙之間中有一寶祕在形山拈鐙籠向佛殿裏將三門來鐙籠上)</span>。</p>
</div>
<div class='div-commentary'><p>臨刑猶祈七日假<span class='note-inline'>(何自苦如此咄男子牽牽纏纏有甚麼限)</span>拈出葛藤絆殺人<span class='note-inline'>(斬王老夜燒錢兩口無一舌)</span>寶祕形山光逾日<span class='note-inline'>(鈍置殺人使盡自己心滿口冰霜)</span>頭迎白刃贅離身<span class='note-inline'>(能事<span class='corr'>已</span>畢虛空書卍字)</span>鐙籠佛殿合泥水<span class='note-inline'>(憐人不覺自醜攃土眯人眼)</span>門上鐙籠轉涉津<span class='note-inline'>(朗州山澧州水刺腦入膠盆)</span>昨夜一方清漢月<span class='note-inline'>(轉見葛藤直上覷)</span>天明依舊下西鄰<span class='note-inline'>(猶較些子據令而行也須喫棒何故聻不合向諸人眼裏攃沙攃土)</span>。</p>
</div>
<div class='div-orig'><p style="margin-left:2em;text-indent:-1em">魯祖不會<span class='note-inline'>(魯祖問南泉摩尼珠人不識如來藏裏親收得如何是藏泉云王老師與汝往來者是祖云不往來者泉云亦是藏祖云如何是珠泉召云師祖祖應諾泉云去你不會我語)</span>。</p>
</div>
<div class='div-commentary'><p>補袞才<span class='note-inline'>(咳唾落九天有美若人)</span>調羹手<span class='note-inline'>(撥亂反正緯地經天山形拄杖子)</span>木李投<span class='note-inline'>(吞卻三箇四箇白月則見黑月則隱)</span>報瓊玖<span class='note-inline'>(吐卻七箇八箇小出大遇)</span>欲識歲寒心<span class='note-inline'>(珊瑚枝枝撐著月同道方知)</span>看取始終口<span class='note-inline'>(語勢連環意實孤誕傾出一栲栳)</span>金剛鑽之愈堅<span class='note-inline'>(湘之南潭之北提水放火)</span>輪椎摧之不朽<span class='note-inline'>(盡汝神通來錯過了也)</span>內於衣<span class='note-inline'>(夜行有彼袖神光罕逢穿耳客)</span>縣於肘<span class='note-inline'>(河清海宴從教天下樂欣欣)</span>待遇其人方與剖<span class='note-inline'>(誰是其人切忌違時失候倚闌惆悵望江南)</span>。</p>
</div>
<div class='div-orig'><p style="margin-left:2em;text-indent:-1em">洞山不安<span class='note-inline'>(洞山不安僧問和尚病還有不病者麼山云有僧云不病者還看和尚不山云老僧看他有分僧云和尚看他時如何山云則不見有病)</span>。</p>
</div>
<div class='div-commentary'><p>我笑七佛師<span class='note-inline'>(冷地裏有人覷破黃河從源頭濁了也)</span>問疾毗邪離<span class='note-inline'>(問事得事惹職來也一室嚴冷天魔哭)</span>以致飆風生<span class='note-inline'>(徹骨徹髓子不聞調調之刁刁乎)</span>吹落天一涯<span class='note-inline'>(零落無方所摘陽花摘楊花)</span>恰值洞山拾得歸<span class='note-inline'>(賴遇者老漢及盡也未)</span>授之大覺無遺移<span class='note-inline'>(當家種草此道南行天神呵護一子親得)</span>得往得來得自由<span class='note-inline'>(南岳天台西天此土是甚麼境界放出大覺老)</span>看他看我看維持<span class='note-inline'>(萬里絕同侶也好箇心行只不合大方小授)</span>只恁麼<span class='note-inline'>(捏聚大千三災彌綸而行業湛然)</span>飯愚癡<span class='note-inline'>(和心嘔出打鼓為三軍)</span>古佛家風洩漏盡<span class='note-inline'>(鍼劄不入盡大地人眼荅癡底)</span>令人千載仰須眉<span class='note-inline'>(負恩者多知恩者少鴛鴦枕上兩行淚半是思君半恨君)</span>。</p>
</div>
<div class='div-orig'><p style="margin-left:2em;text-indent:-1em">臨濟一畫<span class='note-inline'>(臨濟問院主甚處來主云縣中糶黃米來濟云糶得盡麼主云糶得盡濟以拄杖一畫云還糶得者箇麼主便喝濟便打次典座至舉前話座云院主不會和尚意濟云你又作麼生座便禮拜濟亦打)</span>。</p>
</div>
<div class='div-commentary'><p>烏藤七尺輕拈出<span class='note-inline'>(作賊不須本慣用白拈手段何不袖卻)</span>凡聖齊教落下風<span class='note-inline'>(惡賴一口吞盡也是古廟裏師子)</span>縱奪抑揚明至化<span class='note-inline'>(電卷星馳勢心勞力)</span>主賓玄要顯崇隆<span class='note-inline'>(不消咳嗽一聲從頭按過)</span>持治亂<span class='note-inline'>(願聞其政三歲孩兒抱花鼓)</span>判鴻濛<span class='note-inline'>(莫來闌我毬門路威音王以前又作麼生)</span>紛紛寰宇走英雄<span class='note-inline'>(臭肉來蠅一盲引眾盲)</span>令行不是徒施設<span class='note-inline'>(草箭子山僧拗折拄杖)</span>祇要重論蓋代功<span class='note-inline'>(截卻舌頭龜毛兔角空自口喃喃地望空啟告)</span>。</p>
</div>
<div class='div-orig'><p style="margin-left:2em;text-indent:-1em">九峰不肯<span class='note-inline'>(九峰在石霜作侍者霜遷化後眾欲請堂中首座接續住持峰不肯乃云待某甲問過若會先師意如先師侍奉遂問先師道休去歇去一念萬年去寒灰枯木去一條白練去且道明甚麼邊事座云明一色邊事峰云恁麼則未會先師意在座云你不肯我那裝香來座乃焚香云我若不會先師意香煙起處脫去不得言訖便坐脫峰乃撫其背云坐脫立亡則不無先師意未夢見在)</span>。</p>
</div>
<div class='div-commentary'><p>廣大門風<span class='note-inline'>(佛眼覷不及曠劫莊嚴虛空偪塞)</span>威嚴特殺<span class='note-inline'>(射殺陽烏如大猛火聚)</span>頂上一錐<span class='note-inline'>(逼教跳嵒云令不虛行)</span>冰消瓦解<span class='note-inline'>(首眾眼目何在赤眼撞著火柴頭)</span>長連床上枉施功<span class='note-inline'>(摸頭不著腦鬼窟長年打坐可惜許)</span>五穀不熟不如稗<span class='note-inline'>(禍不單行千古萬古勞人脣齒)</span>良驥出櫪即超驤<span class='note-inline'>(驚帆八千俊鷹快鷂趁不及)</span>成都市上空占卦<span class='note-inline'>(劍去久矣三汲浪高魚化龍癡人猶戽夜塘水)</span>。</p>
</div>
<div class='div-orig'><p style="margin-left:2em;text-indent:-1em">光帝襆頭<span class='note-inline'>(同光帝謂興化曰寡人收得中原一寶只是無人酬價化云借陛下寶看帝以兩手引襆頭角化云君王之寶誰敢酬價)</span>。</p>
</div>
<div class='div-commentary'><p>君王之寶價誰酬<span class='note-inline'>(拋出大家看)</span>凜凜威風十四州<span class='note-inline'>(光射十虛迅雷不及掩耳)</span>百戰功成歸此日<span class='note-inline'>(清風明月頭上卷輪冠足下無憂履)</span>一回托出倍風流<span class='note-inline'>(果然異乎尋常非清風非明月)</span>渾如雙劍凌空舞<span class='note-inline'>(作家作家一人執壺一人犯琖引滿更勸酬)</span>萬姓歡呼欣快睹<span class='note-inline'>(千載適一遇瞻仰取足勿令後悔)</span>遺下一天星斗寒<span class='note-inline'>(亙古亙今取之不窮用之不竭如意珠)</span>佛之心兮禪之祖<span class='note-inline'>(賴有龍光授記莂說甚麼靈山一會)</span>。</p>
</div>
<div class='div-orig'><p style="margin-left:2em;text-indent:-1em">洞山常切<span class='note-inline'>(僧問洞山三身中那身不墮諸數山云吾常於此切)</span>。</p>
</div>
<div class='div-commentary'><p>爭不足<span class='note-inline'>(齧鏃功前戲放一線道)</span>讓有餘<span class='note-inline'>(不是好心兩頭截斷無依倚)</span>春風滿面香徐徐<span class='note-inline'>(百卉承恩在處開時節不相饒領)</span>夜來送客忘扃戶<span class='note-inline'>(更上一層樓垂下夜明簾子)</span>饒得朣朣月一廬<span class='note-inline'>(團圞無少賸水流東澗歸西澗雲起南巒下北巒高著眼)</span>。</p>
</div>
<div class='div-orig'><p style="margin-left:2em;text-indent:-1em">雲門缽桶<span class='note-inline'>(僧問雲門如何是塵塵三昧門云缽裏飯桶裏水)</span>。</p>
</div>
<div class='div-commentary'><p>缽裏飯<span class='note-inline'>(馨香彌上國合盤托出了也不得咬著)</span>桶裏水<span class='note-inline'>(波浪涌千尋驀頭瀉過來也險)</span>大用堂堂不存軌<span class='note-inline'>(拈放一邊棒打石人頭誰能近傍)</span>釋迦彌勒是他奴<span class='note-inline'>(撞著露柱貍奴白羖放毫光)</span>且道他為誰之子<span class='note-inline'>(從來共住不知名渠無國土描)</span>卷輪冠<span class='note-inline'>(一回拈出一回新放光動地)</span>無憂履<span class='note-inline'>(蹋遍洪荒萬里山河道坦平)</span>靈利衲僧兮掉得便行<span class='note-inline'>(減卻多少身價自家寶藏裏底尚用不盡奚用外覓)</span>鳳翥龍驤兮豹變鵲起<span class='note-inline'>(何曾有恁麼事好肉剜創彈指一下云急急如律令)</span>。</p>
</div>
<div class='div-orig'><p style="margin-left:2em;text-indent:-1em">琅邪山河<span class='note-inline'>(僧問琅邪覺和尚清淨本然云何忽生山河大地覺云清淨本然云何忽生山河大地)</span>。</p>
</div>
<div class='div-commentary'><p>毒以毒攻<span class='note-inline'>(明珠在掌帝釋庭前放赦書)</span>楔以楔出<span class='note-inline'>(金剛杵打鐵山摧大用見前不存軌則)</span>滁州甘露門<span class='note-inline'>(舉處分明綿綿不漏)</span>來自西河窟<span class='note-inline'>(透頂透底器器相傳看取弄潮人溯源而上自滹沱以至曹谿又何如哉葛藤且說到者裏)</span>。</p>
</div></div>
<p class='juan'>頌古鉤鉅<span class='note-inline'>(終)</span></p>
<div class='div-w'><a id='mulu3' />
<div class='div-xu'><a id='mulu4' />
<p class='h2'>自跋</p><p style="margin-left:1em">頌古鉤鉅乃余學步於天童覺和尚者偶以藏之不密為參同伯兄搜出且蒙大展斧斤開關擊節真乃瓦礫之於前而珠玉布其後者也或請付梓余謂之曰惟我參同和尚德重道隆握刮翳金鎞列秦庭寶鏡縱橫施設種種垂慈揭日月之重光作將來之津濟其刻宜矣顧薀上何人敢以瑣屑之言而災梨棗使見聞者作嘔也邪請者不能止姑從之而書其由於卷末云。</p>
<p style="margin-left:5em">除饉薀上跋於涌泉之清足堂</p>
</div><p style="margin-left:7em"><span class='note-inline'>(板存嘉興府楞嚴寺經房)</span></p>
</div>
</div><!-- end of div[@id='body'] -->
</body></html>