<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>諸經日誦集要</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<div class='other'><div class='other'><a id='mulu50' />
<p class='juan'>諸經日誦集要卷中</p></div>
<div class='div-other'><a id='mulu51' />
<p class='h2'>佛說四十二章經</p><p class="byline">後漢迦葉摩騰同竺法蘭譯</p><p>爾時世尊既成道<span class='corr'>已</span>，作是思惟：「離欲寂靜，是最為勝，住大禪定，降諸魔道。今轉法輪，度眾生。」於鹿野苑中，為憍陳如等五人轉四諦法輪而證道果。時復有比丘，所說諸疑，陳佛進止。世尊教詔，一一開悟，合掌敬諾，而順尊敕。爾時世尊！為說真經四十二章。</p>
<p>佛言：「辭親出家為道，識心達本，解無為法，名曰沙門。常行二百五十戒，為四真道行，進志清淨，成阿羅漢。」佛言：「阿羅漢者，能飛行變化，住壽命，動天地。次為阿那含！阿那含者，壽終魂靈上十九天，於彼得阿羅漢。次為斯陀含！斯陀含者，一上一還即得阿羅漢。次為須陀洹！須陀洹者，七死七生便得阿羅漢。愛欲斷者，譬如四支斷，不復用之。」</p>
<p>佛言：「出家沙門者，斷欲去愛，識自心源，達佛深理，悟佛無為。內無所得，外無所求，心不繫道，亦不結業。無念無作，無修無證，不歷諸位，而自崇最。名之為道。」</p>
<p>佛言：「剃除鬚髮，而為沙門，受佛法者，去世資財，乞求取足。日中一食，樹下一宿，慎不再矣！使人愚蔽者，愛與欲也。」</p>
<p>佛言：「眾生以十事為善，亦以十事為惡。何者為十？身三、口四、意三。身三者：殺、盜、婬；口四者：兩舌、惡罵、妄言、綺語；意三者：嫉、恚、癡。不信三尊，以邪為真。優婆塞行五事不懈退，至十事，必得道者。」</p>
<p>佛言：「人有眾過，而不自悔，頓止其心；罪來歸身，猶水歸海，自成深廣，何能免離？有惡知非，改過得善，罪日消滅，後會得道也。」</p>
<p>佛言：「人愚以吾為不善，吾以四等慈護濟之；重以惡來者，吾重以善往。福德之氣常在此也；害氣重殃反在於彼。」</p>
<p>有愚人聞佛道：「守大仁慈，以惡來，以善往。」故來罵佛，佛嘿然不答，愍之癡冥狂愚使然。罵止，問曰：「子以禮從人，其人不納，實理如之乎？」曰：「持歸。」「今子罵我，我亦不納，子自持歸，禍子身矣！猶響應聲，影之追形，終無免離，慎為惡也。」</p>
<p>佛言：「惡人害賢者，猶仰天而唾，唾不污天，還污<span class='corr'>己</span>身；逆風坌人，塵不污彼，還坌於身。賢者不可毀，禍必滅<span class='corr'>己</span>也。」</p>
<p>佛言：「夫人為道，務博愛，博哀施，德莫大施。守志奉道，其福甚大；睹人施道，助之歡喜，亦得福報。」質曰：「彼福不當減乎？」佛言：「猶如炬火，數千百人各以炬來取其火去熟食、除冥，彼火如故，福亦如之。」</p>
<p>佛言：「飯凡人百，不如飯一善人；飯善人千，不如飯持五戒者一人；飯持五戒者萬人，不如飯一須陀洹；飯須陀洹百萬，不如飯一斯陀含；飯斯陀含千萬，不如飯一阿那含；飯阿那含一億，不如飯一阿羅漢；飯阿羅漢十億，不如飯辟支佛一人；飯辟支佛百億，不如飯一佛。學願求佛，欲濟眾生也。飯善人，福最深重。凡人事天地鬼神，不如孝其二親，二親最神也。」</p>
<p>佛言：「天下有二十難。貧窮布施難；豪貴學道難；判命不死難；得睹佛經難；生值佛世難；忍色離欲難；見好不求難；有勢不臨難；被辱不瞋難；觸事無心難；廣學博究難；不輕未學難；除滅我慢難；會善知識難；見性學道難；對境不動難；善解方便難；隨化度人難；心行平等難；不說是非難。」</p>
<p>有沙門問佛：「以何緣得道？奈何知宿命？」佛言：「道無形相，知之無益，要當守志行。譬如磨鏡，垢去明存，即自見形；斷欲守空，即見道真，知宿命矣！」</p>
<p>佛言：「何者為善？惟行道善。何者最大？志與道合大。何者多力？忍辱最健，忍者無惡，必為人尊。何者最明？心垢除，惡行滅，內清淨無瑕。未有天地，逮於今日，十方所有，未嘗不見，得無不知、無不見、無不聞，得一切智，可謂明乎！」</p>
<p>佛言：「人懷愛欲不見道者，譬如濁水，以五彩投其中，致力攪之，眾人共臨水上，無能睹其影。愛欲交錯，心中為濁，故不見道；若人漸解懺悔，來近知識，水澄穢除，清淨無垢，即自見形。猛火著釜下，中水踊躍，以布覆上，眾生照臨，亦無睹其影者；心中本有三毒，涌沸在內，五蓋覆外，終不見道。惡人垢盡，乃知魂靈所從來、生死所趣向、諸佛國土道德所在耳！」</p>
<p>佛言：「夫為道者，譬如持炬火入冥室中，其冥即滅而明猶存。學道見諦，愚癡都滅，無不明矣！」</p>
<p>佛言：「吾何念念道？吾何行行道？吾何言言道？吾念諦道，不忘須臾也。」</p>
<p>佛言：「睹天地，念非常；睹山川，念非常；睹萬物形體豐熾，念非常。執心如此，得道疾矣！」</p>
<p>佛言：「一日行，常念道、行道，遂得性根，其福無量。」</p>
<p>佛言：「熟自念身中四大，名自有名都為無，吾我者寄生亦不久，其事如幻耳！」</p>
<p>佛言：「人隨情欲求華名，譬如燒香，眾人聞其香，然香以薰自燒。愚者貪流俗之名譽，不守道真，華名危<span class='corr'>己</span>之禍，其悔在後時。」</p>
<p>佛言：「財色之於人，譬如小兒貪刀刃之蜜甜，不足一食之美，然有截舌之患也。」</p>
<p>佛言：「人繫於妻子、寶宅之患，甚於牢獄、桎梏、榔檔。牢獄有原赦；妻子情欲，雖有虎口之禍，<span class='corr'>已</span>猶甘心投焉！其罪無赦。」</p>
<p>佛言：「愛欲莫甚於色，色之為欲，其大無外，賴有一矣！假其二同，普天之民，無能為道者。」</p>
<p>佛言：「愛欲之於人，猶執炬火逆風而行。愚者不釋炬，必有燒手之患。貪婬、恚怒、愚癡之毒處在人身，不早以道除斯禍者，必有危殃，猶愚貪執炬自燒其手也。」</p>
<p>時有天神獻玉女於佛，欲以試佛意、觀佛道。佛言：「革囊眾穢，爾來何為？以可誑俗，難動六通。去，吾不用爾！」天神愈敬佛，因問道意，佛為解釋，即得須陀洹。</p>
<p>佛言：「夫為道者，猶木在水，尋流而行，不左觸岸亦不右觸岸；不為人所取、不為鬼神所遮；不為洄流所住亦不腐敗，吾保其入海矣！人為道，不為情欲所惑、不為眾邪所誑，精進無疑，吾保其得道矣！」</p>
<p>佛告沙門：「慎無信汝意，汝意終不可信；慎無與色會，與色會即禍生。得阿羅漢道，乃可信汝意耳！」</p>
<p>佛告諸沙門：「慎無視女人，若見無見；慎無與言，若與言者，敕心正行曰：『吾為沙門，處於濁世，當如蓮華不為泥所污。老者以為母；長者以為姊；少者如妹；幼者如女，敬之以禮意，殊當諦惟觀，自頭至足自視內，彼身何有？惟盛惡露諸不淨種，以釋其意。』」</p>
<p>佛言：「人為道，去情欲，當如草見大火來<span class='corr'>已</span>劫，道人見愛欲，必當遠之。」</p>
<p>佛言：「人有患婬情不止，踞斧刃上以自除其陰，佛謂之曰：『若使斷陰，不如斷心。心為功曹，若止功曹，從者都息。邪心不止，斷陰何益？斯須即死。』」佛言：「世俗倒見，如斯癡人。」</p>
<p>有婬童女與彼男誓，至期不來，而自悔曰：「欲吾知爾本，意以思想生；吾不思想爾，即爾而不生。」佛行道聞之，謂沙門曰：「記之！此迦葉佛偈，流在俗間。」</p>
<p>佛言：「人從愛欲生憂，從憂生畏；無愛即無憂，不愛即無畏。」</p>
<p>佛言：「人為道，譬如一人與萬人戰。披甲操兵，出門欲戰，意怯膽弱乃自退走或半道還；或格鬥而死；或得大勝還國高遷。夫人能牢持其心，精銳進行，不惑於流俗狂愚之言者，欲滅惡盡，必得道矣！」</p>
<p>有沙門夜誦經，其聲悲緊，欲悔思返，佛呼沙門問之：「汝處於家將何修為？」對曰：「恒彈琴。」佛言：「絃緩何如？」曰：「不鳴矣！」「絃急何如？」曰：「聲絕矣！」「急緩得中何如？」曰：「諸音普調。」佛告沙門：「學道猶然，執心調適，道可得矣！」</p>
<p>佛言：「夫人為道，猶所鍜鐵漸深，乘<span class='note-inline'>(宋真宗注云當作盡字)</span>去垢，成器必好。學道以漸深去心垢，精進就道。暴即身疲；身疲即意惱；意惱即行退；行退即成罪。」</p>
<p>佛言：「人為道亦苦，不為道亦苦。惟人自生至老、自老至病、自病至死，其苦無量。心惱積罪，生死不息，其苦難說。」</p>
<p>佛言：「夫人離三惡道得為人難；既得為人，去女即男難；既得為男，六情完具難；六情<span class='corr'>已</span>具，生中國難；既處中國，值奉佛道難；既奉佛道，值有道之君難；既值有道之君，生菩薩家難；既生菩薩家，以心信三尊、值佛世難。」</p>
<p>佛問諸沙門：「人命在幾間？」對曰：「在數日間。」佛言：「子未能為道。」復問一沙門：「人命在幾間？」對曰：「在飯食間。」「去，子未能為道。」復問一沙門：「人命在幾間？」對曰：「呼吸之間。」佛言：「善哉！子可謂為道者矣！」</p>
<p>佛言：「弟子去，離吾數千里，意念吾戒必得道；若在吾側，意在邪，終不得道。其實在行，近而不行，何益萬分耶？」</p>
<p>佛言：「人為道，猶若食蜜，中邊皆甜。吾經亦爾，其義皆快，行者得道矣！」</p>
<p>佛言：「人為道，能拔愛欲之根，譬如摘懸珠，一一摘之會有盡時。惡盡，得道也。」</p>
<p>佛言：「諸沙門行道，當如牛負行深泥中，疲極，不敢左右顧，趣欲離泥以自蘇息。沙門視情欲甚於彼泥，直心念道可免眾苦。」</p>
<p>佛言：「吾視五侯之位如塵隙；視金玉之寶如瓦礫；視紈素之服如敝帛；視大千世界如一訶子；視四耨水如塗足油；視方便門如筏寶聚；視無上乘如夢金帛；視求佛道如眼前華；視求禪定如須彌柱；視求涅槃如晝夜寤；視倒正者如六龍舞；視平等者如一真地；視興化者如四時木。」</p>
<p>諸大比丘聞佛所說，歡喜奉行。</p>
<p>佛說四十二章經<span class='note-inline'>(終)</span></p>
</div>
<div class='div-other'><a id='mulu52' />
<p class='h2'>佛遺教經</p><p class="byline">姚秦三藏法師鳩摩羅什奉詔譯</p><p>釋迦牟尼佛初轉法輪，度阿若憍陳如，最後說法度須跋陀羅。所應度者皆<span class='corr'>已</span>度訖，於娑羅雙樹間將入涅槃。</p>
<p>是時中夜寂然無聲，為諸弟子略說法要：「汝等比丘！於我滅後，當尊重珍敬波羅提木叉。如闇遇明、貧人得寶，當知此則是汝等大師，若我住世，無異此也。持淨戒者，不得販賣貿易、安置田宅，畜養人民、奴婢、畜生；一切種植及諸財寶皆當遠離，如避火坑；不得斬伐草木、墾土掘地；合和湯藥、占相吉凶、仰觀星宿、推步盈虛、曆數筭計，皆所不應；節身時食，清淨自活；不得參預世事，通致使命、咒術仙藥、結好貴人、親厚媟慢，皆不應作，當自端心，正念求度；不得包藏瑕疵，顯異惑眾。於四供養，知量知足，趣得供事，不應畜積。此則略說持戒之相。戒是正順解脫之本，故名波羅提木叉。因依此戒，得生諸禪定及滅苦智慧。是故比丘，當持淨戒勿令毀缺。若人能持淨戒，是則能有善法；若無淨戒，諸善功德皆不得生。是以當知，戒為第一安隱功德住處。</p>
<p>「汝等比丘！<span class='corr'>已</span>能住戒，當制五根，勿令放逸入於五欲。譬如牧牛之人，執杖視之，不令縱逸犯人苗稼。若縱五根，非唯五欲將無涯畔不可制也；亦如惡馬不以轡制，將當牽人墜於坑埳。如被劫害，苦止一世；五根賊禍，殃及累世，為害甚重，不可不慎！是故智者制而不隨，持之如賊，不令縱逸；假令縱之，皆亦不久見其磨滅。此五根者，心為其主，是汝故等當好制心。心之可畏，甚於毒蛇、惡獸、怨賊、大火越逸，未足喻也。譬如有人，手執蜜器，動轉輕躁，但觀於蜜，不見深坑。譬如狂象無鉤、猿猴得樹，騰躍踔躑，難可禁制，當急挫之，無令放逸。縱此心者，喪人善事；制之一處，無事不辦。是故比丘當勤精進，折伏汝心。</p>
<p>「汝等比丘！受諸飲食，當如服藥，於好於惡，勿生增減，趣得支身，以除飢渴。如蜂採花，但取其味，不損色香；比丘亦爾！受人供養，趣自除惱，無得多求，壞其善心。譬如智者，籌量牛力所堪多少，不令過分，以竭其力。</p>
<p>「汝等比丘！晝則勤心修習善法，無令失時；初夜後夜，亦勿有廢；中夜誦經，以自消息，無以睡眠因緣，令一生空過無所得也。當念無常之火燒諸世間，早求自度，勿睡眠也。諸煩惱賊，常伺殺人，甚於怨家，安可睡眠不自警悟？煩惱毒蛇，睡在汝心，譬如黑蚖在汝室睡，當以持戒之鉤，早併除之。睡蛇既出，乃可安眠；不出而眠，是無慚人。慚恥之服，於諸莊嚴，最為第一。慚如鐵鉤，能制人非法，是故比丘！常當慚恥，無得暫替；若離慚恥，則失諸功德。有愧之人，則有善法；若無愧者，與諸禽獸無相異也。</p>
<p>「汝等比丘！若有人來節節支解，當自攝心，無令瞋恨；亦當護口，勿出惡言。若縱恚心，則自妨道，失功德利。忍之為德，持戒、苦行所不能及。能行忍者，乃可名為有力大人。若其不能歡喜忍受惡罵之毒如飲甘露者，不名入道智慧人也。所以者何？瞋恚之害則破諸善法、壞好名聞，今世後世，人不喜見。當知瞋心，甚於猛火，常當防護，勿令得入，劫功德賊，無過瞋恚。白衣受欲，非行道人，無法自制，瞋猶可恕；出家行道，無欲之人，而懷瞋恚，甚不可也。譬如清冷雲中，霹靂起火，非所應也。</p>
<p>「汝等比丘！當自摩頭，以捨飾好，著壞色衣，執持應器，以乞自活；自見如是，若起憍慢，當疾滅之。增長憍慢，尚非世俗白衣所宜，何況出家入道之人為解脫故，自降其身而行乞耶？</p>
<p>「汝等比丘！諂曲之心與道相違，是故宜應質直其心。當知諂曲，但為欺誑，入道之人，則無是處。是故汝等，宜應端心，以質直為本。</p>
<p>「汝等比丘！當知多欲之人，多求利故，苦惱亦多；少欲之人，無求無欲，則無此患。直爾少欲，尚應修習，何況少欲能生諸功德？少欲之人，則無諂曲以求人意，亦復不為諸根所牽。行少欲者，心則坦然，無所憂畏，觸事有餘，常無不足。有少欲者，則有涅槃。是名少欲。</p>
<p>「汝等比丘！若欲脫諸苦惱，當觀知足。知足之法，即是富樂安隱之處。知足之人，雖臥地上，猶為安樂；不知足者，雖處天堂，亦不稱意。不知足者，雖富而貧；知足之人，雖貧而富。不知足者，常為五欲所牽，為知足者之所憐愍。是名知足。</p>
<p>「汝等比丘！欲求寂靜無為安樂，當離憒鬧，獨處閒居。靜處之人，帝釋諸天所共敬重，是故當捨<span class='corr'>己</span>眾他眾，空閒獨處，思滅苦本。若樂眾者，則受眾惱，譬如大樹眾鳥集之，則有枯折之患；世間縛著，沒於眾苦，譬如老象溺泥，不能自出。是名遠離。</p>
<p>「汝等比丘！若勤精進，則事無難者，是故汝等當勤精進。譬如小水，常流則能穿石。若行者之心數數懈廢，譬如鑽火，未熱而息，雖欲得火，火難可得。是名精進。</p>
<p>「汝等比丘！求善知識、求善護助，無如不忘念。若有不忘念者，諸煩惱賊則不能入，是故汝等常當攝念在心。若失念者，則失諸功德；若念力堅強，雖入五欲賊中不為所害，譬如著鎧入陣，則無所畏。是名不忘念。</p>
<p>「汝等比丘！若攝心者，心則在定。心在定故，能知世間生滅法相。是故汝等，常當精進修習諸定。若得定者，心則不散。譬如惜水之家善治隄塘。行者亦爾，為智慧水故，善修禪定，令不漏失。是名為定。</p>
<p>「汝等比丘！若有智慧，則無貪著，常自省察，不令有失，是則於我法中能得解脫。若不爾者，既非道人，又非白衣，無所名也。實智慧者，則是度老病死海堅牢船也；亦是無明黑暗大明燈也；一切病者之良藥也；伐煩惱樹之利斧也。是故汝等，當以聞思修慧而自增益。若人有智慧之照，雖是肉眼，而是明見人也。是為智慧。</p>
<p>「汝等比丘！若種種戲論，其心則亂，雖復出家，猶未得脫。是故比丘！當急捨離亂心戲論。若汝欲得寂滅樂者，唯當善滅戲論之患。是名不戲論。</p>
<p>「汝等比丘！於諸功德，常當一心，捨諸放逸，如離怨賊。大悲世尊所說利益，皆<span class='corr'>已</span>究竟，汝等但當勤而行之。若於山間、若空澤中、若在樹下、閒處靜室，念所受法，勿令忘失，常當自勉，精進修之，無為空死，後致有悔。我如良醫，知病說藥，服與不服，非醫咎也；又如善導，導人善道，聞之不行，非導過也。汝等若於苦等四諦有所疑者，可疾問之，無得懷疑，不求決也。」爾時世尊如是三唱，人無問者，所以者何？眾無疑故。</p>
<p>時阿㝹樓馱觀察眾心而白佛言：「世尊！月可令熱，日可令冷；佛說四諦，不可令異。佛說苦諦實苦，不可令樂；集真是因，更無異因；苦若滅者，即是因滅，因滅故果滅；滅苦之道，實是真道，更無餘道。世尊！是諸比丘，於四諦中決定無疑。於此眾中，所作未<span class='corr'>辦</span>者，見佛滅度當有悲感。若有初入法者，聞佛所說即皆得度，譬如夜見電光即得見道；若所作<span class='corr'>已</span>辦，<span class='corr'>已</span>度苦海者，但作是念：『世尊滅度，一何疾哉？』」阿㝹樓馱雖說此語「眾中皆悉了達四聖諦義」，世尊欲令此諸大眾皆得堅固，以大悲心復為眾說：「汝等比丘勿懷悲惱，若我住世一劫，會亦當滅；會而不離，終不可得。自利利人，法皆具足，若我久住，更無所益。應可度者，若天上人間，皆悉<span class='corr'>已</span>度；其未度者，皆亦<span class='corr'>已</span>作得度因緣。自今<span class='corr'>已</span>後，我諸弟子展轉行之，則是如來法身常在而不滅也。是故當知，世皆無常，會必有離，勿懷憂惱，世相如是。當勤精進，早求解脫，以智慧明，滅諸癡暗。世實危脆，無牢強者，我今得滅，如除惡病。此是應捨罪惡之物，假名為身，沒在老病生死大海，何有智者得除滅之，如殺怨賊而不歡喜？汝等比丘！常當一心，勤求出道，一切世間動不動法，皆是敗壞不安之相。汝等且止，勿得復語，時將欲過，我欲滅度，是我最後之所教誨。」</p>
<p>佛遺教經<span class='note-inline'>(終)</span></p>
</div>
<div class='div-other'><a id='mulu53' />
<p class='h2'>八大人覺經</p><p class="byline">後漢沙門安世高譯</p><p>為佛弟子，常於晝夜，至心誦念《八大人覺》。</p>
<p>第一覺悟世間無常、國土危脆，四大苦空、五陰無我，生滅變異，虛偽無主，是心惡源，形為罪藪。如是觀察，漸離生死。</p>
<p>第二覺知多欲為苦。生死疲勞，從貪欲起；少欲無為，身心自在。</p>
<p>第三覺知心無猒足。惟得多求，增長罪惡。菩薩不爾！常念知足，安貧守道，惟慧是業。</p>
<p>第四覺知懈怠墜落。常行精進，破煩惱惡，摧伏四魔，出陰界獄。</p>
<p>第五覺悟愚癡生死。菩薩常念，廣學多聞，增長智慧，成就辯才，教化一切，悉以大樂。</p>
<p>第六覺知貧苦多怨，橫結惡緣。菩薩布施，等念怨親，不念舊惡，不憎惡人。</p>
<p>第七覺悟五欲過患。雖為俗人，不染世樂，常念三衣、瓦缽法器，志願出家，守道清白，梵行高遠，慈悲一切。</p>
<p>第八覺知生死熾然，苦惱無量。發大乘心，普濟一切，願代眾生，受無量苦，令諸眾生，畢竟大樂。</p>
<p>如此八事，乃是諸佛菩薩大人之所覺悟。精進行道，慈悲修慧，乘法身船，至涅槃岸。復還生死，度脫眾生，以前八事，開導一切，令諸眾生，覺生死苦，捨離五欲，修心聖道。</p>
<p>若佛弟子，誦此八事，於念念中，滅無量罪，進趣菩提，速登正覺，永斷生死，常住快樂。</p>
<p>八大人覺經<span class='note-inline'>(終)</span></p>
</div>
<div class='div-other'><a id='mulu54' />
<p class='h2'>大方廣佛華嚴經淨行品</p><p>爾時智首菩薩問文殊師利菩薩言：「佛子！菩薩云何得無過失身、語、意業？云何得不害身、語、意業？云何得不可毀身、語、意業？云何得不可壞身、語、意業？云何得不退轉身、語、意業？云何得不可動身、語、意業？云何得殊勝身、語、意業？云何得清淨身、語、意業？云何得無染身、語、意業？云何得智為先導身、語、意業？云何得生處具足、種族具足、家具足、色具足、相具足、念具足、慧具足、行具足、無畏具足、覺悟具足？云何得勝慧、第一慧、最上慧、最勝慧、無量慧、無數慧、不思議慧、無與等慧、不可量慧、不可說慧？云何得因力、欲力、方便力、緣力、所緣力、根力、觀察力、奢摩他力、毘缽舍那力、思惟力？云何得蘊善巧、界善巧、處善巧、緣起善巧、欲界善巧、色界善巧、無色界善巧、過去善巧、未來善巧、現在善巧？云何善修習念覺分、擇法覺分、精進覺分、喜覺分、猗覺分、定覺分、捨覺分、空、無相、無願？云何得圓滿檀波羅蜜、尸波羅蜜、羼提波羅蜜、毘梨耶波羅蜜、禪那波羅蜜、般若波羅蜜，及以圓滿慈、悲、喜、捨？云何得處非處智力、過未現在業報智力、根勝劣智力、種種界智力、種種解智力、一切至處道智力、禪解脫三昧染淨智力、宿住念智力、無障礙天眼智力、斷諸習智力？云何常得天王、龍王、夜叉王、乾闥婆王、阿修羅王、迦樓羅王、緊那羅王、摩睺羅伽王、人王、梵王之所守護恭敬供養？云何得與一切眾生為依、為救、為歸、為趣、為炬、為明、為照、為導、為勝導、為普導？云何於一切眾生中為第一、為大、為勝、為最勝、為妙、為極妙、為上、為無上、為無等、為無等等？」</p>
<p>爾時文殊師利菩薩告智首菩薩言：「善哉佛子！汝今為欲多所饒益、多所安隱、哀愍世間、利樂天人，問如是義。佛子！若諸菩薩善用其心，則獲一切勝妙功德，於諸佛法心無所礙，住去、來、今諸佛之道，隨眾生住恒不捨離，如諸法相悉能通達，斷一切惡，具足眾善，當如普賢色相第一，一切行願皆得具足，於一切法無不自在，而為眾生第二導師。佛子！云何用心能獲一切勝妙功德？佛子！</p>

<div class="lg regular" style="margin-left:1em;"><div class='lg-row'>「菩薩在家，　當願眾生，　知家性空，</div>
<div class='lg-row'>免其逼迫。　孝事父母，　當願眾生，</div>
<div class='lg-row'>善事於佛，　獲養一切。　妻子集會，</div>
<div class='lg-row'>當願眾生，　冤親平等，　永離貪著。</div>
<div class='lg-row'>若得五欲，　當願眾生，　拔除欲箭，</div>
<div class='lg-row'>究竟安隱。　妓樂聚會，　當願眾生，</div>
<div class='lg-row'>以法自娛，　了妓非實。　若在宮室，</div>
<div class='lg-row'>當願眾生，　入於聖地，　永除穢欲。</div>
<div class='lg-row'>著瓔珞時，　當願眾生，　捨諸偽飾，</div>
<div class='lg-row'>到真實處。　上昇樓閣，　當願眾生，</div>
<div class='lg-row'>昇正法樓，　徹見一切。　若有所施，</div>
<div class='lg-row'>當願眾生，　一切能捨，　心無愛著。</div>
<div class='lg-row'>眾會聚集，　當願眾生，　捨眾聚法，</div>
<div class='lg-row'>成一切智。　若在厄難，　當願眾生，</div>
<div class='lg-row'>隨意自在，　所行無礙。　捨居家時，</div>
<div class='lg-row'>當願眾生，　出家無礙，　心得解脫。</div>
<div class='lg-row'>入僧伽藍，　當願眾生，　演說種種，</div>
<div class='lg-row'>無乖諍法。　詣大小師，　當願眾生，</div>
<div class='lg-row'>巧事師長，　習行善法。　求請出家，</div>
<div class='lg-row'>當願眾生，　得不退法，　心無障礙。</div>
<div class='lg-row'>脫去俗服，　當願眾生，　勤修善根，</div>
<div class='lg-row'>捨諸罪軛。　剃除鬚髮，　當願眾生，</div>
<div class='lg-row'>永離煩惱，　究竟寂滅。　著袈裟衣，</div>
<div class='lg-row'>當願眾生，　心無所染，　具大仙道。</div>
<div class='lg-row'>正出家時，　當願眾生，　同佛出家，</div>
<div class='lg-row'>救護一切。　自歸於佛，　當願眾生，</div>
<div class='lg-row'>紹隆佛種，　發無上意。　自歸於法，</div>
<div class='lg-row'>當願眾生，　深入經藏，　智慧如海。</div>
<div class='lg-row'>自歸於僧，　當願眾生，　統理大眾，</div>
<div class='lg-row'>一切無礙。　受學戒時，　當願眾生，</div>
<div class='lg-row'>善學於戒，　不作眾惡。　受闍梨教，</div>
<div class='lg-row'>當願眾生，　具足威儀，　所行真實。</div>
<div class='lg-row'>受和尚教，　當願眾生，　入無生智，</div>
<div class='lg-row'>到無依處。　受具足戒，　當願眾生，</div>
<div class='lg-row'>具諸方便，　得最勝法。　若入堂宇，</div>
<div class='lg-row'>當願眾生，　昇無上堂，　安住不動。</div>
<div class='lg-row'>若敷床座，　當願眾生，　開敷善法，</div>
<div class='lg-row'>見真實相。　正身端坐，　當願眾生，</div>
<div class='lg-row'>坐菩提座，　心無所著。　結跏趺坐，</div>
<div class='lg-row'>當願眾生，　善根堅固，　得不動地。</div>
<div class='lg-row'>修行於定，　當願眾生，　以定伏心，</div>
<div class='lg-row'>究竟無餘。　若修於觀，　當願眾生，</div>
<div class='lg-row'>見如實理，　永無乖諍。　捨跏趺坐，</div>
<div class='lg-row'>當願眾生，　觀諸行法，　悉歸散滅。</div>
<div class='lg-row'>下足住時，　當願眾生，　心得解脫，</div>
<div class='lg-row'>安住不動。　若舉於足，　當願眾生，</div>
<div class='lg-row'>出生死海，　具眾善法。　著下裙時，</div>
<div class='lg-row'>當願眾生，　服諸善根，　具足慚愧。</div>
<div class='lg-row'>整衣束帶，　當願眾生，　檢束善根，</div>
<div class='lg-row'>不令散失。　若著上衣，　當願眾生，</div>
<div class='lg-row'>獲勝善根，　至法彼岸。　著僧伽梨，</div>
<div class='lg-row'>當願眾生，　入第一位，　得不動法。</div>
<div class='lg-row'>手執楊枝，　當願眾生，　皆得妙法，</div>
<div class='lg-row'>究竟清淨。　嚼楊枝時，　當願眾生，</div>
<div class='lg-row'>其心調淨，　噬諸煩惱。　大小便時，</div>
<div class='lg-row'>當願眾生，　棄貪嗔癡，　蠲除罪法。</div>
<div class='lg-row'>事訖就水，　當願眾生，　出世法中，</div>
<div class='lg-row'>速疾而往。　洗滌形穢，　當願眾生，</div>
<div class='lg-row'>清淨調柔，　畢竟無垢。　以水盥掌，</div>
<div class='lg-row'>當願眾生，　得清淨手，　受持佛法。</div>
<div class='lg-row'>以水洗面，　當願眾生，　得淨法門，</div>
<div class='lg-row'>永無垢染。　手執錫杖，　當願眾生，</div>
<div class='lg-row'>設大施會，　示如實道。　執持應器，</div>
<div class='lg-row'>當願眾生，　成就法器，　受天人供。</div>
<div class='lg-row'>發趾向道，　當願眾生，　趣佛所行，</div>
<div class='lg-row'>入無依處。　若在於道，　當願眾生，</div>
<div class='lg-row'>能行佛道，　向無餘法。　涉路而去，</div>
<div class='lg-row'>當願眾生，　履淨法界，　心無障礙。</div>
<div class='lg-row'>見昇高路，　當願眾生，　永出三界，</div>
<div class='lg-row'>心無怯弱。　見趣下路，　當願眾生，</div>
<div class='lg-row'>其心謙下，　長佛善根。　見斜曲路，</div>
<div class='lg-row'>當願眾生，　捨不正道，　永除惡見。</div>
<div class='lg-row'>若見直路，　當願眾生，　其心正直，</div>
<div class='lg-row'>無諂無誑。　見路多塵，　當願眾生，</div>
<div class='lg-row'>遠離塵坌，　獲清淨法。　見路無塵，</div>
<div class='lg-row'>當願眾生，　常行大悲，　其心潤澤。</div>
<div class='lg-row'>若見險道，　當願眾生，　住正法界，</div>
<div class='lg-row'>離諸罪難。　若見眾會，　當願眾生，</div>
<div class='lg-row'>說甚深法，　一切和合。　若見大柱，</div>
<div class='lg-row'>當願眾生，　離我諍心，　無有忿恨。</div>
<div class='lg-row'>若見叢林，　當願眾生，　諸天及人，</div>
<div class='lg-row'>所應敬禮。　若見高山，　當願眾生，</div>
<div class='lg-row'>善根超出，　無能至頂。　見棘刺樹，</div>
<div class='lg-row'>當願眾生，　疾得翦除，　三毒之刺。</div>
<div class='lg-row'>見樹葉茂，　當願眾生，　以定解脫，</div>
<div class='lg-row'>而為蔭映。　若見華開，　當願眾生，</div>
<div class='lg-row'>神通等法，　如華開敷。　若見樹華，</div>
<div class='lg-row'>當願眾生，　眾相如華，　具三十二。</div>
<div class='lg-row'>若見果實，　當願眾生，　獲最勝法，</div>
<div class='lg-row'>證菩提道。　若見大河，　當願眾生，</div>
<div class='lg-row'>得預法流，　入佛智海。　若見陂澤，</div>
<div class='lg-row'>當願眾生，　疾悟諸佛，　一味之法。</div>
<div class='lg-row'>若見池沼，　當願眾生，　語業滿足，</div>
<div class='lg-row'>巧能演說。　若見汲井，　當願眾生，</div>
<div class='lg-row'>具足辯才，　演一切法。　若見涌泉，</div>
<div class='lg-row'>當願眾生，　方便增長，　善根無盡。</div>
<div class='lg-row'>若見橋道，　當願眾生，　廣度一切，</div>
<div class='lg-row'>猶如橋梁。　若見流水，　當願眾生，</div>
<div class='lg-row'>得善意欲，　洗除惑垢。　見修園圃，</div>
<div class='lg-row'>當願眾生，　五欲圃中，　耘除愛草。</div>
<div class='lg-row'>見無憂林，　當願眾生，　永離貪愛，</div>
<div class='lg-row'>不生憂怖。　若見園苑，　當願眾生，</div>
<div class='lg-row'>勤修諸行，　趣佛菩提。　見嚴飾人，</div>
<div class='lg-row'>當願眾生，　三十二相，　以為嚴好。</div>
<div class='lg-row'>見無嚴飾，　當願眾生，　捨諸飾好，</div>
<div class='lg-row'>具頭陀行。　見樂著人，　當願眾生，</div>
<div class='lg-row'>以法自娛，　歡愛不捨。　見無樂著，</div>
<div class='lg-row'>當願眾生，　有為事中，　心無所樂。</div>
<div class='lg-row'>見歡樂人，　當願眾生，　常得安樂，</div>
<div class='lg-row'>樂供養佛。　見苦惱人，　當願眾生，</div>
<div class='lg-row'>獲根本智，　滅除眾苦。　見無病人，</div>
<div class='lg-row'>當願眾生，　入真實慧，　永無病惱。</div>
<div class='lg-row'>見疾病人，　當願眾生，　知身空寂，</div>
<div class='lg-row'>離乖諍法。　見端正人，　當願眾生，</div>
<div class='lg-row'>於佛菩薩，　常生淨信。　見醜陋人，</div>
<div class='lg-row'>當願眾生，　於不善事，　不生樂著。</div>
<div class='lg-row'>見報恩人，　當願眾生，　於佛菩薩，</div>
<div class='lg-row'>能知恩德。　見背恩人，　當願眾生，</div>
<div class='lg-row'>於有惡人，　不加其報。　若見沙門，</div>
<div class='lg-row'>當願眾生，　調柔寂靜，　畢竟第一。</div>
<div class='lg-row'>見婆羅門，　當願眾生，　永持梵行，</div>
<div class='lg-row'>離一切惡。　見苦行人，　當願眾生，</div>
<div class='lg-row'>依於苦行，　至究竟處。　見操行人，</div>
<div class='lg-row'>當願眾生，　堅持志行，　不捨佛道。</div>
<div class='lg-row'>見著甲<span class='corr'>冑</span>，　當願眾生，　常服善鎧，</div>
<div class='lg-row'>趣無法師。　見無鎧仗，　當願眾生，</div>
<div class='lg-row'>永離一切，　不善之業。　見論議人，</div>
<div class='lg-row'>當願眾生，　於諸異論，　悉能摧伏。</div>
<div class='lg-row'>見正命人，　當願眾生，　得清淨命，</div>
<div class='lg-row'>不矯威儀。　若見於王，　當願眾生，</div>
<div class='lg-row'>得為法王，　恒轉正法。　若見王子，</div>
<div class='lg-row'>當願眾生，　從法化生，　而為佛子。</div>
<div class='lg-row'>若見長者，　當願眾生，　善能明斷，</div>
<div class='lg-row'>不行惡法。　若見大臣，　當願眾生，</div>
<div class='lg-row'>恒守正念，　習行眾善。　若見城郭，</div>
<div class='lg-row'>當願眾生，　得堅固身，　心無所屈。</div>
<div class='lg-row'>若見王都，　當願眾生，　功德共聚，</div>
<div class='lg-row'>心恒喜樂。　見處林藪，　當願眾生，</div>
<div class='lg-row'>應為天人，　之所歎仰。　入里乞食，</div>
<div class='lg-row'>當願眾生，　入深法界，　心無障礙。</div>
<div class='lg-row'>到人門戶，　當願眾生，　入於一切，</div>
<div class='lg-row'>佛法之門。　入其家<span class='corr'>已</span>，　當願眾生，</div>
<div class='lg-row'>得入佛乘，　三世平等。　見不捨人，</div>
<div class='lg-row'>當願眾生，　常不捨離，　勝功德法。</div>
<div class='lg-row'><span class='corr'>見</span>能捨人，　當願眾生，　永得捨<span class='corr'>離</span>，</div>
<div class='lg-row'>三惡道苦。　若見空缽，　當願眾生，</div>
<div class='lg-row'>其心清淨，　空無煩惱。　若見滿缽，</div>
<div class='lg-row'>當願眾生，　具足成滿，　一切善法。</div>
<div class='lg-row'>若得恭敬，　當願眾生，　恭敬修行，</div>
<div class='lg-row'>一切佛法。　不得恭敬，　當願眾生，</div>
<div class='lg-row'>不行一切，　不善之法。　見慚恥人，</div>
<div class='lg-row'>當願眾生，　具慚恥行，　藏護諸根。</div>
<div class='lg-row'>見無慚恥，　當願眾生，　捨離無慚，</div>
<div class='lg-row'>住大慈道。　若得美食，　當願眾生，</div>
<div class='lg-row'>滿足其願，　心無<span class='corr'>羨</span>欲。　得不美食，</div>
<div class='lg-row'>當願眾生，　莫不<span class='corr'>獲</span>得，　諸三昧味。</div>
<div class='lg-row'>得柔軟食，　當願眾生，　大悲所熏，</div>
<div class='lg-row'>心意柔軟。　得麤澀食，　當願眾生，</div>
<div class='lg-row'>心無染著，　絕世貪愛。　若飯食時，</div>
<div class='lg-row'>當願眾生，　禪悅為食，　法喜充滿。</div>
<div class='lg-row'>若受味時，　當願眾生，　得佛上味，</div>
<div class='lg-row'>甘露滿足。　飯食<span class='corr'>已</span>訖，　當願眾生，</div>
<div class='lg-row'>所作皆辦，　具諸佛法。　若說法時，</div>
<div class='lg-row'>當願眾生，　得無盡辯，　廣宣法要。</div>
<div class='lg-row'>從舍出時，　當願眾生，　深入佛智，</div>
<div class='lg-row'>永出三界。　若入水時，　當願眾生，</div>
<div class='lg-row'>入一切智，　知三世等。　洗浴身體，</div>
<div class='lg-row'>當願眾生，　身心無垢，　內外光潔。</div>
<div class='lg-row'>盛暑炎毒，　當願眾生，　捨離眾惱，</div>
<div class='lg-row'>一切皆盡。　暑退涼初，　當願眾生，</div>
<div class='lg-row'>證無上法，　究竟清涼。　諷誦經時，</div>
<div class='lg-row'>當願眾生，　順佛所說，　總持不忘。</div>
<div class='lg-row'>若得見佛，　當願眾生，　得無礙眼，</div>
<div class='lg-row'>見一切佛。　諦觀佛時，　當願眾生，</div>
<div class='lg-row'>皆如普賢，　端正嚴好。　見佛塔時，</div>
<div class='lg-row'>當願眾生，　尊重如塔，　受天人供。</div>
<div class='lg-row'>敬心觀塔，　當願眾生，　諸天及人，</div>
<div class='lg-row'>所共瞻仰。　頂禮於塔，　當願眾生，</div>
<div class='lg-row'>一切天人，　無能見頂。　右遶於塔，</div>
<div class='lg-row'>當願眾生，　所行無逆，　成一切智。</div>
<div class='lg-row'>遶塔三匝，　當願眾生，　勤求佛道，</div>
<div class='lg-row'>心無懈歇。　讚佛功德，　當願眾生，</div>
<div class='lg-row'>眾德悉具，　稱歎無盡。　讚佛相好，</div>
<div class='lg-row'>當願眾生，　成就佛身，　證無相法。</div>
<div class='lg-row'>若洗足時，　當願眾生，　具神足力，</div>
<div class='lg-row'>所行無礙。　以時寢息，　當願眾生，</div>
<div class='lg-row'>身得安隱，　心無動亂。　睡眠始寤，</div>
<div class='lg-row'>當願眾生，　一切智覺，　周顧十方。」</div>
</div><p>「佛子！若諸菩薩如是用心，則獲一切勝妙功德，一切世間諸天、魔、梵、沙門、婆羅門、乾闥婆、阿脩羅等，及以一切聲聞、緣覺所不能動。」</p>
<p>大方廣佛華嚴經淨行品<span class='note-inline'>(終)</span></p>
</div>
<div class='div-other'><a id='mulu55' />
<p class='h2'>大方廣佛華嚴經梵行品</p><p>爾時，正念天子白法慧菩薩言：「佛子！一切世界諸菩薩眾，依如來教染衣出家，云何而得梵行清淨，從菩薩位逮於無上菩提之道？」法慧菩薩言：「佛子！菩薩摩訶薩修梵行時，應以十法而為所緣，作意觀察。所謂身、身業、語、語業、意、意業、佛、法、僧、戒。應如是觀：為身是梵行耶？乃至戒是梵行耶？</p>
<p>「若身是梵行者，當知梵行則為非善、則為非法、則為渾濁、則為臭惡、則為不淨、則為可厭、則為違逆、則為雜染、則為死屍、則為蟲聚。</p>
<p>「若身業是梵行者，梵行則是行、住、坐、臥、左右顧視、屈伸俯仰。</p>
<p>「若語是梵行者，梵行則是音聲、風息、唇舌喉吻、吐納抑縱、高低清濁。</p>
<p>「若語業是梵行者，梵行則是起居問訊、略說廣說、喻說直說、讚說毀說、安立說、隨俗說、顯了說。</p>
<p>「若意是梵行者，梵行則應是覺、是觀、是分別、是種種分別、是憶念、是種種憶念、是思惟、是種種思惟、是幻術、是眠夢。</p>
<p>「若意業是梵行者，當知梵行則是思、想、寒、熱、饑、渴、苦、樂、憂、喜。</p>
<p>「若佛是梵行者，為色是佛耶？受是佛耶？想是佛耶？行是佛耶？識是佛耶？為相是佛耶？好是佛耶？神通是佛耶？業行是佛耶？果報是佛耶？</p>
<p>「若法是梵行者，為寂滅是法耶？涅槃是法耶？不生是法耶？不起是法耶？不可說是法耶？無分別是法耶？無所行是法耶？不合集是法耶？不隨順是法耶？無所得是法耶？</p>
<p>「若僧是梵行者，為預流向是僧耶？預流果是僧耶？一來向是僧耶？一來果是僧耶？不還向是僧耶？不還果是僧耶？阿羅漢向是僧耶？阿羅漢果是僧耶？三明是僧耶？六通是僧耶？</p>
<p>「若戒是梵行者，為壇場是戒耶？問清淨是戒耶？教威儀是戒耶？三說羯磨是戒耶？和尚是戒耶？阿闍黎是戒耶？剃髮是戒耶？著袈裟衣是戒耶？乞食是戒耶？正命是戒耶？</p>
<p>「如是觀<span class='corr'>已</span>，於身無所取，於修無所著，於法無所住；過去<span class='corr'>已</span>滅，未來未至，現在空寂，無作業者，無受報者；此世不移動，彼世不改變。此中何法名為梵行？梵行從何處來？誰之所有？體為是誰？由誰而作？為是有？為是無？為是色？為非色？為是受？為非受？為是想？為非想？為是行？為非行？為是識？為非識？如是觀察，梵行法不可得故；三世法皆空寂故；意無取著故；心無障礙故；所行無二故；方便自在故；受無相法故；觀無相法故；知佛法平等故；具一切佛法故，如是名為清淨梵行。</p>
<p>「復應修習十種法。何者為十？所謂：處非處智、過去未來業報智、諸禪解脫三昧智、諸根勝劣智、種種解智、種種戒智、一切至處道智、天眼無礙智、宿命無礙智、永斷習氣智。於如來十力一一觀察，一一力中有無量義，悉應諮問。聞<span class='corr'>已</span>，應起大慈悲心，觀察眾生，而不捨離；思惟諸法，無有休息；行無上業，不求果報；了知境界，如幻如夢，如影如響，亦如變化。</p>
<p>「若諸菩薩能與如是觀行相應，於諸法中不生二解，一切佛法疾得現前，初發心時，即得阿耨多羅三藐三菩提，知一切法，即心自性，成就慧身，不由他悟。」</p>
<p>大方廣佛華嚴經梵行品<span class='note-inline'>(終)</span></p>
</div>
<div class='div-other'><a id='mulu56' />
<p class='h2'>大方廣佛華嚴經入不思議解脫境界普賢行願品</p><p class="byline">唐罽賓國三藏般若奉詔譯</p><p>爾時，普賢菩薩摩訶薩稱歎如來勝功德<span class='corr'>已</span>，告諸菩薩及善財言：「善男子！如來功德，假使十方一切諸佛，經不可說不可說佛剎極微塵數劫，相續演說不可窮盡。若欲成就此功德門，應修十種廣大行願。何等為十？一者、禮敬諸佛，二者、稱讚如來，三者、廣修供養，四者、懺悔業障，五者、隨喜功德，六者、請轉法輪，七者、請佛住世，八者、常隨佛學，九者、恒順眾生，十者、普皆迴向。」</p>
<p>善財白言：「大聖！云何禮敬乃至迴向？」普賢菩薩告善財言：「善男子！言禮敬諸佛者，所有盡法界、虛空界十方三世一切佛剎極微塵數諸佛世尊！以我普賢行願力故，深心信解，如對目前，悉以清淨身、語、意業常修禮敬。一一佛所皆現不可說不可說佛剎極微塵數身，一一身遍禮不可說不可說佛剎極微塵數佛。虛空界盡，我禮乃盡；以虛空界不可盡故，我此禮敬無有窮盡。如是乃至眾生界盡、眾生業盡、眾生煩惱盡，我禮乃盡；而眾生界乃至煩惱無有盡故，我此禮敬無有窮盡，念念相續無有間斷，身、語、意業無有疲猒。</p>
<p>「復次善男子！言稱讚如來者，所有盡法界、虛空界十方三世一切剎土，所有極微一一塵中皆有一切世間極微塵數佛，一一佛所皆有菩薩海會圍遶。我當悉以甚深勝解現前知見，各以出過辯才天女微妙舌根，一一舌根出無盡音聲海，一一音聲出一切言詞海，稱揚讚歎一切如來諸功德海，窮未來際相續不斷，盡於法界無不周遍。如是虛空界盡、眾生界盡、眾生業盡、眾生煩惱盡，我讚乃盡；而虛空界乃至煩惱無有盡故，我此讚歎無有窮盡，念念相續無有間斷，身、語、意業無有疲猒。</p>
<p>「復次善男子！言廣修供養者，所有盡法界、虛空界，十方三世一切佛剎極微塵中，一一各有一切世界極微塵數佛，一一佛所種種菩薩海會圍遶，我以普賢行願力故起深信解，現前知見，悉以上妙諸供養具而為供養。所謂：華雲、鬘雲、天音樂雲、天傘蓋雲、天衣服雲，天種種香、塗香、燒香、末香如是等雲，一一量如須彌山王；然種種燈，酥燈、油燈、諸香油燈，一一燈炷如須彌山，一一燈油如大海水，以如是等諸供養具常為供養。善男子！諸供養中，法供養最。所謂：如說修行供養、利益眾生供養、攝受眾生供養、代眾生苦供養、勤修善根供養、不捨菩薩業供養、不離菩提心供養。善男子！如前供養無量功德，比法供養一念功德，百分不及一、千分不及一，百千俱胝那由他分、迦羅分、筭分、數分、喻分、優波尼沙陀分亦不及一。何以故？以諸如來尊重法故、以如說行出生諸佛故。若諸菩薩行法供養則得成就供養如來，如是修行是真供養故。此廣大最勝供養，虛空界盡、眾生界盡、眾生業盡、眾生煩惱盡，我供乃盡；而虛空界乃至煩惱不可盡故，我此供養亦無有盡，念念相續無有間斷，身、語、意業無有疲猒。</p>
<p>「復次善男子！言懺除業障者，菩薩自念我於過去無始劫中，由貪、瞋、癡發身、口、意，作諸惡業無量無邊。若此惡業有體相者，盡虛空界不能容受。我今悉以清淨三業，遍於法界極微塵剎一切諸佛菩薩眾前，誠心懺悔後不復造，恒住淨戒一切功德。如是虛空界盡、眾生界盡、眾生業盡、眾生煩惱盡我懺乃盡；而虛空界乃至眾生煩惱不可盡故，我此懺悔無有窮盡，念念相續無有間斷，身、語、意業無有疲猒。</p>
<p>「復次善男子！言隨喜功德者，所有盡法界、虛空界十方三世一切佛剎極微塵數諸佛如來，從初發心為一切智，勤修福聚不惜身命，經不可說不可說佛剎極微塵數劫，一一劫中捨不可說不可說佛剎極微塵數頭、目、手、足，如是一切難行、苦行，圓滿種種波羅蜜門，證入種種菩薩智地，成就諸佛無上菩提及般涅槃，分布舍利，所有善根我皆隨喜；及彼十方一切世界六趣四生，一切種類所有功德，乃至一塵我皆隨喜；十方三世一切聲聞及辟支佛、有學、無學所有功德，我皆隨喜；一切菩薩所修無量難行苦行，志求無上正等菩提廣大功德，我皆隨喜。如是虛空界盡，我此界盡，眾生業盡，眾生煩惱盡，我此隨喜無有窮盡，念念相續無有間斷，身、語、意業無有疲猒。</p>
<p>「復次善男子！言請轉法輪者，所有盡法界、虛空界十方三世一切佛剎極微塵中，一一各有不可說不可說佛剎極微塵數廣大佛剎，一一剎中念念有不可說不可說佛剎極微塵數一切諸佛成等正覺，一切菩薩海會圍遶，而我悉以身、口、意業種種方便殷勤勸請轉妙法輪。如是虛空界盡、眾生界盡、眾生業盡、眾生煩惱盡，我常勸請一切諸佛轉正法輪無有窮盡，念念相續，無有間斷，身、語、意業無有疲猒。</p>
<p>「復次善男子！言請佛住世者，所有盡法界、虛空界十方三世一切佛剎極微塵數諸佛如來，將欲示現般涅槃者，及諸菩薩、聲聞、緣覺、有學、無學，乃至一切諸善知識，我悉勸請莫入涅槃，經於一切佛剎極微塵數劫，為欲利樂一切眾生。如是虛空界盡、眾生界盡、眾生業盡、眾生煩惱盡，我此勸請無有窮盡，念念相續無有間斷，身、語、意業無有疲猒。</p>
<p>「復次善男子！言常隨佛學者，如此娑婆世界毘盧遮那如來，從初發心精進不退，以不可說不可說身命而為布施。剝皮為紙、析骨為筆、<span class='corr'>刺</span>血為墨，書寫經典積如須彌。為重法故，不惜身命，何況王位、城邑、聚落，宮殿、園林一切所有？及餘種種難行、苦行，乃至樹下成大菩提、示種種神通、起種種變化、現種種佛身、處種種眾會：或處一切諸大菩薩眾會道場、或處聲聞及辟支佛眾會道場、或處轉輪聖王、小王眷屬眾會道場、或處剎利及婆羅門、長者、居士眾會道場，乃至或處天龍八部、人非人等眾會道場。處於如是種種眾會，以圓滿音如大雷震，隨其樂欲成熟眾生，乃至示現入於涅槃。如是一切我皆隨學如今世尊毘盧遮那。如是盡法界、虛空界十方三世一切佛剎，所有塵中一切如來皆亦如是，於念念中我皆隨學。如是虛空界盡、眾生界盡、眾生業盡、眾生煩惱盡，我此隨學無有窮盡，念念相續無有間斷，身語意業無有疲猒。</p>
<p>「復次善男子！言恒順眾生者，謂盡法界、虛空界十方剎海所有眾生種種差別，所謂：卵生、胎生、溼生、化生。或有依於地、水、火、風而生住者；或有依空及諸卉木而生住者。種種生類、種種色身、種種形狀、種種相貌、種種壽量、種種族類、種種名號、種種心性、種種知見、種種欲樂、種種意行、種種威儀、種種衣服、種種飲食，處於種種村營、聚落、城邑、宮殿，乃至一切天龍八部、人非人等，無足、二足、四足、多足，有色、無色、有想、無想、非有想、非無想，如是等類，我皆於彼隨順而轉，種種承事、種種供養，如敬父母，如奉師長及阿羅漢乃至如來等無有異。於諸病苦為作良醫；於失道者示其正路；於闇夜中為作光明；於貧窮者令得<span class='corr'>伏</span>藏，菩薩如是平等饒益一切眾生。何以故？菩薩若能隨順眾生，則為隨順供養諸佛；若於眾生尊重承事，則為尊重承事如來；若令眾生生歡喜者，則令一切如來歡喜。何以故？諸佛如來以大悲心而為體故。因於眾生而起大悲，因於大悲生菩提心，因菩提心成等正覺。譬如曠野沙磧之中有大樹王，若根得水，枝葉、華果悉皆繁茂。生死曠野菩提樹王亦復如是！一切眾生而為樹根，諸佛菩薩而為華果，以大悲水饒益眾生，則能成就諸佛菩薩智慧華果。何以故？若諸菩薩以大悲水饒益眾生，則能成就阿耨多羅三藐三菩提故。是故菩提屬於眾生，若無眾生，一切菩薩終不能成無上正覺。善男子！汝於此義應如是解。以於眾生心平等故，則能成就圓滿大悲，以大悲心隨眾生故，則能成就供養如來。菩薩如是隨順眾生，虛空界盡、眾生界盡、眾生業盡、眾生煩惱盡，我此隨順無有窮盡，念念相續無有間斷，身、口、意業無有疲猒。</p>
<p>「復次善男子！言普皆迴向者，從初禮拜乃至隨順，所有功德皆悉迴向盡法界、虛空界一切眾生，願令眾生常得安樂、無諸病苦，欲行惡法皆悉不成，所修善業皆速成就，關閉一切諸惡趣門，開示人天涅槃正路。若諸眾生因其積集諸惡業故，所感一切極重苦果，我皆代受，令彼眾生悉得解脫，悉竟成就無上菩提。菩薩如是所修迴向，虛空界盡、眾生界盡、眾生業盡、眾生煩惱盡，我此迴向無有窮盡，念念相續無有間斷，身、語、意業無有疲猒。</p>
<p>「善男子！為是菩薩摩訶薩十種大願具足圓滿。若諸菩薩於此大願隨順趣入，則能成就一切眾生；則能隨順阿耨多羅三藐三菩提；則能成滿普賢菩薩諸行願海。是故善男子！汝於此義應如是知：若有善男子善女人！以滿十方無量無邊不可說、不可說佛剎極微塵數一切世界上妙七寶，及諸人天最勝安樂，布施爾所一切世界所有眾生，供養爾所一切世界諸佛菩薩，經爾所佛剎極微塵數劫相續不斷所得功德，若復有人聞此願王一經於耳，所有功德比前功德百分不及一、千分不及一，乃至優波尼沙陀分亦不及一。</p>
<p>「或復有人以深信心，於此大願受持讀誦，乃至書寫一四句偈，速能除滅五無間業，所有世間身心等病，種種苦惱，乃至佛剎極微塵數一切惡業皆得銷除，一切魔軍、夜叉、羅剎，若鳩槃茶、若毗舍闍、若部多等飲血噉肉諸惡鬼神，皆悉遠離，或時發心親近守護。是故若人誦此願者，行於世間無有障礙，如空中月出於雲翳，諸佛菩薩之所稱讚，一切人天皆應禮敬，一切眾生悉應供養。此善男子善得人身，圓滿普賢所有功德，不久當如普賢菩薩，速得成就微妙色身，具三十二大丈夫相。若生人天，所在之處常居勝族，悉能破壞一切惡趣、悉能遠離一切惡友、悉能制伏一切外道、悉能解脫一切煩惱，如師子王摧伏群獸，堪受一切眾生供養。</p>
<p>「又復，是人臨命終時，最後剎那一切諸根悉皆散壞；一切親屬悉皆捨離；一切威勢悉皆退失；輔相大臣、宮城內外、象馬車乘、珍寶伏藏，如是一切無復相隨，唯此願王不相捨離，於一切時引導其前，一剎那中即得往生極樂世界。到<span class='corr'>已</span>即見阿彌陀佛，文殊師利菩薩、普賢菩薩、觀自在菩薩、彌勒菩薩等。此諸菩薩色相端嚴，功德具足，所共圍遶。其人自見生蓮華中，蒙佛授記。得授記<span class='corr'>已</span>，經於無數百千萬億那由他劫，普於十方不可說不可說世界，以智慧力隨眾生心而為利益。不久當坐菩提道場，降伏魔軍成等正覺，轉妙法輪，能令佛剎極微塵數世界眾生發菩提心，隨其根性教化成熟，乃至盡於未來劫海，廣能利益一切眾生。</p>
<p>「善男子！彼諸眾生若聞、若信此大願王，受持讀誦廣為人說，所有功德，除佛世尊餘無知者。是故汝等聞此願王莫生疑念，應當諦受。受<span class='corr'>已</span>能讀、讀<span class='corr'>已</span>能誦、誦<span class='corr'>已</span>能持，乃至書寫廣為人說。是諸人等於一念中所有行願皆得成就，所獲福聚無量無邊，能於煩惱大苦海中拔濟眾生令其出離，皆得往生阿陀阤佛極樂世界。」</p>
<p>爾時普賢菩薩摩訶薩欲重宣此義，普觀十方而說偈言：</p>

<div class="lg regular" style="margin-left:1em;"><div class='lg-row'>「所有十方世界中，　三世一切人師子；</div>
<div class='lg-row'>我以清淨身語意，　一切遍禮盡無餘。</div>
<div class='lg-row'>普賢行願威神力，　普現一切如來前；</div>
<div class='lg-row'>一身復現剎塵身，　一一遍禮剎塵佛。</div>
<div class='lg-row'>於一塵中塵數佛，　各處菩薩眾會中；</div>
<div class='lg-row'>無盡法界塵亦然，　深信諸佛皆充滿。</div>
<div class='lg-row'>各以一切音聲海，　普出無盡妙言辭；</div>
<div class='lg-row'>盡於未來一切劫，　讚佛甚深功德海。</div>
<div class='lg-row'>以諸最勝妙華鬘，　伎樂塗香及傘蓋；</div>
<div class='lg-row'>如來最勝莊嚴具，　我以供養諸如來。</div>
<div class='lg-row'>最勝衣服最勝香，　末香燒香與燈燭；</div>
<div class='lg-row'>一一皆如妙高聚，　我悉供養諸如來。</div>
<div class='lg-row'>我以廣大勝解心，　深信一切三世佛；</div>
<div class='lg-row'>悉以普賢行願力，　普遍供養諸如來。</div>
<div class='lg-row'>我昔所造諸惡業，　皆由無始貪瞋癡；</div>
<div class='lg-row'>從身語意之所生，　一切我今皆懺悔。</div>
<div class='lg-row'>十方一切諸眾生，　二乘有學及無學；</div>
<div class='lg-row'>一切如來與菩薩，　所有功德皆隨喜。</div>
<div class='lg-row'>十方所有世間燈，　最初成就菩提者；</div>
<div class='lg-row'>我今一切皆勸請，　轉於無上妙法輪。</div>
<div class='lg-row'>諸佛若欲示涅槃，　我悉至誠而勸請；</div>
<div class='lg-row'>唯願久住剎塵劫，　利樂一切諸眾生。</div>
<div class='lg-row'>所有禮讚供養福，　請佛住世轉法輪，</div>
<div class='lg-row'>隨喜懺悔諸善根，　迴向眾生及佛道。</div>
<div class='lg-row'>我隨一切如來學，　修習普賢圓滿行；</div>
<div class='lg-row'>供養過去諸如來，　及與現前十方佛。</div>
<div class='lg-row'>未來一切天人師，　一切意樂皆圓滿；</div>
<div class='lg-row'>我願普隨三世學，　速得成就大菩提。</div>
<div class='lg-row'>所有十方一切剎，　廣大清淨妙莊嚴；</div>
<div class='lg-row'>眾會圍遶諸如來，　悉在菩提樹王下。</div>
<div class='lg-row'>十方所有諸眾生，　願離憂患常安樂；</div>
<div class='lg-row'>獲得甚深微妙法，　滅除煩惱盡無餘。</div>
<div class='lg-row'>我為菩提修行時，　一切趣中成宿命；</div>
<div class='lg-row'>常得出家修行戒，　無垢無破無穿漏。</div>
<div class='lg-row'>天龍夜叉鳩盤茶，　乃至人與非人等；</div>
<div class='lg-row'>所有一切眾生語，　悉以諸音而說法。</div>
<div class='lg-row'>勤修清淨波羅蜜，　恒不忘失菩提心；</div>
<div class='lg-row'>滅除障垢無有餘，　一切妙行皆成就。</div>
<div class='lg-row'>於諸惑業及魔境，　世間道中得解脫；</div>
<div class='lg-row'>猶如蓮華不著水，　亦如日月不住空。</div>
<div class='lg-row'>悉除一切惡道苦，　等與一切群生樂；</div>
<div class='lg-row'>如是經於剎塵劫，　十方利益恒無盡。</div>
<div class='lg-row'>我常隨順諸眾生，　盡於未來一切劫；</div>
<div class='lg-row'>恒修普賢廣大行，　圓滿無上大菩提。</div>
<div class='lg-row'>所有與我同行者，　於一切處同集會；</div>
<div class='lg-row'>身口意業皆同等，　一切行願同修學。</div>
<div class='lg-row'>所有益我善知識，　為我顯示普賢行；</div>
<div class='lg-row'>常願與我同集會，　於我常生歡喜心。</div>
<div class='lg-row'>願常面見諸如來，　及諸佛子眾圍遶；</div>
<div class='lg-row'>於彼皆興廣大供，　盡未來劫無疲猒。</div>
<div class='lg-row'>願持諸佛微妙法，　光顯一切菩提行；</div>
<div class='lg-row'>究竟清淨普賢道，　盡未來劫常修習。</div>
<div class='lg-row'>我於一切諸有中，　所修福智恒無盡；</div>
<div class='lg-row'>定慧方便及解脫，　獲諸無盡功德藏。</div>
<div class='lg-row'>一塵中有塵數剎，　一一剎有難思佛，</div>
<div class='lg-row'>一一佛處眾會中，　我見恒演菩提行。</div>
<div class='lg-row'>普盡十方諸剎海，　一一毛端三世海；</div>
<div class='lg-row'>佛海及與國土海，　我遍修行經劫海。</div>
<div class='lg-row'>一切如來語清淨，　一言具眾音聲海；</div>
<div class='lg-row'>隨諸眾生意樂音，　一一流入辯才海。</div>
<div class='lg-row'>三世一切諸如來，　於彼無盡語言海；</div>
<div class='lg-row'>恒轉理趣妙法輪，　我深智力普能入。</div>
<div class='lg-row'>我能深入於未來，　盡一切劫為一念；</div>
<div class='lg-row'>三世所有一切劫，　為一念際我皆入。</div>
<div class='lg-row'>我於一念見三世，　所有一切人師子；</div>
<div class='lg-row'>亦常入佛境界中，　如幻解脫威神力。</div>
<div class='lg-row'>於一毛端極微中，　出現三世莊嚴剎；</div>
<div class='lg-row'>十方塵剎諸毛端，　我皆深入而嚴淨。</div>
<div class='lg-row'>所有未來炤世燈，　成道轉法悟群有；</div>
<div class='lg-row'>究竟佛事示涅槃，　我皆往詣而親近。</div>
<div class='lg-row'>速疾周遍神通力，　普門遍入大乘力；</div>
<div class='lg-row'>智行普修功德力，　威神普覆大慈力。</div>
<div class='lg-row'>遍淨莊嚴勝福力，　無著無依智慧力；</div>
<div class='lg-row'>定慧方便威神力，　普能積集菩提力。</div>
<div class='lg-row'>清淨一切善根力，　摧滅一切煩惱力；</div>
<div class='lg-row'>降伏一切諸魔力，　圓滿普賢諸行力。</div>
<div class='lg-row'>普能嚴淨諸剎海，　解脫一切眾生海；</div>
<div class='lg-row'>普能分別諸法海，　能甚深入智慧海。</div>
<div class='lg-row'>普能清淨諸行海，　圓滿一切諸願海；</div>
<div class='lg-row'>親近供養諸佛海，　修行無倦經劫海。</div>
<div class='lg-row'>三世一切諸如來，　最勝菩提諸行願；</div>
<div class='lg-row'>我皆供養圓滿修，　以普賢行悟菩提。</div>
<div class='lg-row'>一切如來有長子，　彼名號曰普賢尊；</div>
<div class='lg-row'>我今迴向諸善根，　願諸智行悉同彼。</div>
<div class='lg-row'>願身口意恒清淨，　諸行剎土亦復然；</div>
<div class='lg-row'>如是智慧號普賢，　願我與彼皆同等。</div>
<div class='lg-row'>我為遍淨普賢行，　文殊師利諸大願；</div>
<div class='lg-row'>滿彼事業盡無餘，　未來際劫恒無倦。</div>
<div class='lg-row'>我所修行無有量，　獲得無量諸功德；</div>
<div class='lg-row'>安住無量諸行中，　了達一切神通力。</div>
<div class='lg-row'>文殊師利勇猛智，　普賢慧行亦復然；</div>
<div class='lg-row'>我今迴向諸善根，　隨彼一切常修學。</div>
<div class='lg-row'>三世諸佛所稱歎，　如是最勝諸大願；</div>
<div class='lg-row'>我今迴向諸善根，　為得普賢殊勝行。</div>
<div class='lg-row'>願我臨欲命終時，　盡除一切諸障礙；</div>
<div class='lg-row'>面見彼佛阿彌陀，　即得往生安樂剎。</div>
<div class='lg-row'>我今往生彼國<span class='corr'>已</span>，　現前成就此大願；</div>
<div class='lg-row'>一切圓滿盡無餘，　利樂一切眾生界。</div>
<div class='lg-row'>彼佛眾會咸清淨，　我時於勝蓮華生；</div>
<div class='lg-row'>親睹如來無量光，　現前授我菩提記。</div>
<div class='lg-row'>蒙彼如來授記<span class='corr'>已</span>，　化身無數百俱胝；</div>
<div class='lg-row'>智力廣大遍十方，　普利一切眾生界。</div>
<div class='lg-row'>乃至虛空世界盡，　眾生及業煩惱盡；</div>
<div class='lg-row'>如是一切無盡時，　我願究竟恒無盡。</div>
<div class='lg-row'>十方所有無邊剎，　莊嚴眾寶供如來；</div>
<div class='lg-row'>最勝安樂施天人，　經一切剎微塵劫。</div>
<div class='lg-row'>若人於此勝願王，　一經於耳能生信；</div>
<div class='lg-row'>求勝菩提心渴仰，　獲勝功德過於彼。</div>
<div class='lg-row'>即常遠離惡知識，　永離一切諸惡道；</div>
<div class='lg-row'>速見如來無量光，　具此普賢最勝願。</div>
<div class='lg-row'>此人善得勝壽命，　此人善來人中生；</div>
<div class='lg-row'>此人不久當成就，　如彼普賢菩薩行。</div>
<div class='lg-row'>往昔由無智慧力，　所造極惡五無間；</div>
<div class='lg-row'>誦此普賢大願王，　一念速疾皆消滅。</div>
<div class='lg-row'>族姓種類及容色，　相好智慧咸圓滿；</div>
<div class='lg-row'>諸魔外道不能摧，　堪為三界所應供。</div>
<div class='lg-row'>速詣菩提大樹王，　坐<span class='corr'>已</span>降伏諸魔眾；</div>
<div class='lg-row'>成等正覺轉法輪，　普利一切諸含識。</div>
<div class='lg-row'>若人於此普賢願，　讀誦受持及演說；</div>
<div class='lg-row'>果報唯佛能證知，　決定獲勝菩提道。</div>
<div class='lg-row'>若人誦此普賢願，　我說少分之善根；</div>
<div class='lg-row'>一念一切悉皆圓，　成就眾生清淨願。</div>
<div class='lg-row'>我此普賢殊勝行，　無邊勝福皆迴向；</div>
<div class='lg-row'>普願沉溺諸眾生，　速往無量光佛剎。」</div>
</div><p>爾時，普賢菩薩摩訶薩於如來前說此普賢廣大願王清淨偈<span class='corr'>已</span>，善財童子踴躍無量，一切菩薩皆大歡喜。如來讚言：「善哉善哉！」爾時世尊與諸聖者菩薩摩訶薩演說如是不可思議解脫境界勝法門時，文殊師利菩薩而為上首，諸大菩薩及所成熟六千比丘；彌勒菩薩而為上首，賢劫一切諸大菩薩；無垢普賢菩薩而為上首，一生補處住灌頂位諸大菩薩，及餘十方種種世界普來集會，一切剎海極微塵數諸菩薩摩訶薩眾；大智舍利弗、摩訶目犍連等而為上首，諸大聲聞，并諸人天一切世主，天、龍、夜叉、乾闥婆、阿脩羅、迦樓羅、緊那羅、摩睺羅伽、人非人等一切大眾，聞佛所說，皆大歡喜，信受奉行。</p>
<p>大方廣佛華嚴經入不思議解脫境界普賢行願品<span class='note-inline'>(終)</span></p>
<p class="dharani">曩謨喝囉怛那　多囉夜耶　佉囉佉囉　俱住俱住　摩囉摩囉　虎囉　吽　賀賀　蘇怛拏　吽　潑抹拏娑婆訶</p>
</div>
<div class='div-other'><a id='mulu57' />
<p class='h2'>大彌陀經四十八願</p><p>第一願：我作佛時，我剎中無地獄、餓鬼、禽畜，以至蜎飛蝡動之類。不得是願，終不作佛。</p>
<p>第二願：我作佛時，我剎中無婦女，無央數世界諸天人民以至蜎飛蝡動之類，來生我剎者，皆於七寶水池蓮華中化生。不得是願，終不作佛。</p>
<p>第三願：我作佛時，我剎中人欲食時，七寶缽中百味飲食化現在前，食<span class='corr'>已</span>，器用自然化去。不得是願，終不作佛。</p>
<p>第四願：我作佛時，我剎中人所欲衣服，隨念即至，不假裁縫、擣染、浣濯。不得是願，終不作佛。</p>
<p>第五願：我作佛時、我剎中人自地以上至於虛空，皆有宅宇、宮殿、樓閣、池流、花樹，悉以無量雜寶百千種香而共合成，嚴飾奇妙殊勝超絕，其香普薰十方世界，眾生聞是香者皆修佛行。不得是願，終不作佛。</p>
<p>第六願：我作佛時，我剎中人皆心相愛敬，無相憎嫉。不得是願，終不作佛。</p>
<p>第七願：我作佛時，我剎中人盡無淫泆、嗔怒、愚癡之心。不得是願，終不作佛。</p>
<p>第八願：我作佛時，我剎中人皆同一善心，無惑他念，其所欲言皆預相知意。不得是願，終不作佛。</p>
<p>第九願：我作佛時，我剎中人皆不聞不善之名，況有其實？不得是願，終不作佛。</p>
<p>第十願：我作佛時，我剎中人知身如幻，無貪著心。不得是願，終不作佛。</p>
<p>第十一願：我作佛時，我剎中雖有諸天與世人之異，而其形容皆一類金色，面目端正淨好，無復醜異。不得是願，終不作佛。</p>
<p>第十二願：我作佛時，假令十方無央數世界諸天人民，以至蜎飛蝡動之類，皆得為人，皆作緣覺、聲聞，皆坐禪一心，共欲計數我年壽幾千億萬劫，無有能知者。不得是願，終不作佛。</p>
<p>第十三願：我作佛時，假令十方各千億世界，有諸天人民以至蜎飛蝡動之類，皆得為人，皆作緣覺、聲聞，皆坐禪一心，共欲計數我剎中人數有幾千億萬，無有能知者。不得是願，終不作佛。</p>
<p>第十四願：我作佛時，我剎中人壽命皆無央數劫，無有能計知其數者。不得是願，終不作佛。</p>
<p>第十五願：我作佛時，我剎中人所受快樂，一如漏盡比丘。不得是願，終不作佛。</p>
<p>第十六願：我作佛時，我剎中人住正信位，離顛倒想，遠離分別，諸根寂靜，所止盡般泥洹。不得是願，不得作佛。</p>
<p>第十七願：我作佛時，說經行道十倍於諸佛。不得是願，終不作佛。</p>
<p>第十八願：我作佛時，我剎中人盡通宿命，知百千億那由他劫事。不得是願，終不作佛。</p>
<p>第十九願：我作佛時，我剎中人盡得天眼，見百千億那由他世界。不得是願，終不作佛。</p>
<p>第二十願：我作佛時，我剎中人盡得天耳，聞百千億那由他諸佛說法，悉能受持。不得是願，終不作佛。</p>
<p>第二十一願：我作佛時，我剎中人得他心智，知百千億那由他世界眾生心念。不得是願，終不作佛。</p>
<p>第二十二願：我作佛時，我剎中人盡是神足，於一念頃能超過百千億那由他世界。不得是願，終不作佛。</p>
<p>第三十三願：我作佛時，我名號聞於十方無央數世界，諸佛各於大眾中稱我功德及國土之勝；諸天人民以至蜎飛蝡動之類，聞我名號，乃慈心喜悅者，皆令來生我剎。不得是願，終不作佛。</p>
<p>第二十四願：我作佛時，我頂中光明絕妙，勝如日月之明百千億萬倍。不得是願，終不作佛。</p>
<p>第二十五願：我作佛時，光明照諸無央數天下，幽冥之處皆當大明，諸天人等以至蜎飛蝡動之類，見我光明莫不慈心作善，皆令來生我國。不得是願，終不作佛。</p>
<p>第二十六願：我作佛時，十方無央數世界諸天人民，以至蜎飛蝡動之類，蒙我光明觸其身者，身心慈和過諸天人。不得是願，終不作佛。</p>
<p>第二十七願：我作佛時，十方無央數世界諸天人民，有發菩提心，奉持齋戒，行六波羅蜜，修諸功德，至心發願欲生我剎，臨壽終時，我與大眾現其人前引至來生，作不退轉地菩薩。不得是願，終不作佛。</p>
<p>第二十八願：我作佛時，十方無央數世界諸天人民，聞我名號，燒香、散華、然燈、懸繒、飯食沙門、起立塔寺、齋戒清淨益作諸善，一心繫念於我，雖止於一晝夜不絕，亦必生我剎。不得是願，終不作佛。</p>
<p>第二十九願：我作佛時，十方無央數世界諸天人民，至心信樂，欲生我剎，十聲念我名號必遂來生；惟除五逆、誹謗正法。不得是願，終不作佛。</p>
<p>第三十願：我作佛時，十方無央數世界諸天人民，以至蜎飛蝡動之類，前世作惡，聞我名號即懺悔為善，奉持經戒，願生我剎，壽終皆不經三惡道徑遂來生，一切所欲無不如意。不得是願，終不作佛。</p>
<p>第三十一願：我作佛時，十方無央數世界諸天人民，聞我名號，五體投地稽首作禮，喜悅信樂修菩薩行，諸天世人莫不致敬。不得是願，終不作佛。</p>
<p>第三十二願：我作佛時，十方無央數世界，有女人聞我名號，喜悅信樂，發菩提心，猒惡女身，壽終之後其身不復為女。不得是願，終不作佛。</p>
<p>第三十三願：我作佛時，凡生我剎者，一生遂補佛處，惟除本願欲往他方，<span class='corr'>設</span>化眾生修菩薩行、供養諸佛，即自在往生；我以威神之力，令彼教化一切眾生皆發信心，修菩提行、普賢行、寂滅行、淨梵行、最勝行及一切善行。不得是願，終不作佛。</p>
<p>第三十四願：我作佛時，我剎中人欲生他方者，隨其所願，不復墜於三惡道。不得是願，終不作佛。</p>
<p>第三十五願：我作佛時，剎中菩薩以香華、幡蓋、真珠、瓔珞種種供具，欲往無量世界供養諸佛，一食之頃即可遍至。不得是願，終不作佛。</p>
<p>第三十六願：我作佛時，剎中菩薩欲萬種之物供養十方無央數佛，即自然在前；供養既遍，是日未午即還我剎。不得是願，終不成佛。</p>
<p>第三十七願：我作佛時，剎中菩薩受持經法諷誦宣說，必得辯才智慧。不得是願，終不作佛。</p>
<p>第三十八願：我作佛時，剎中菩薩能演說一切法，其智慧辯才不可限量。不得是願，終不作佛。</p>
<p>第三十九願：我作佛時，剎中菩薩得金剛那羅延力，其身皆紫磨金色，具三十二相八十種好，說經行道無異於諸佛。不得是願，終不作佛。</p>
<p>第四十願：我作佛時，剎中清淨照見十方無量世界；菩薩欲於寶樹中見十方一切嚴淨佛剎即時應現，猶如明鏡睹其面相。不得是願，終不作佛。</p>
<p>第四十一願：我作佛時，剎中菩薩雖少功德者，亦能知見我道場樹高四千由旬。不得是願，終不作佛。</p>
<p>第四十二願：我作佛時，剎中諸天世人及一切萬物皆嚴淨光麗，形色殊特，窮微極妙無能稱量者，眾生雖得天眼，不能辯其名數。不得是願，終不作佛。</p>
<p>第四十三願：我作佛時，我剎中人隨其志願，所欲聞法皆自然得聞。不得是願，終不作佛。</p>
<p>第四十四願：我作佛時，我剎中菩薩、聲聞皆智慧威神，頂中皆有光明，語音鴻暢，說經行道無異於諸佛。不得是願，終不作佛。</p>
<p>第四十五願：我作佛時，地方世界諸菩薩，聞我名號皈依精進，皆逮得清淨解脫三昧，一發意頃，供養不可思議諸佛而不失定意。不得是願，終不作佛。</p>
<p>第四十六願：我作佛時，他方世界諸菩薩聞我名號，皈依精進，皆逮得普等三昧，住是三昧，至於成佛，常見無量不可思議一切諸佛。不得是願，終不作佛。</p>
<p>第四十七願：我作佛時，他方世界諸菩薩聞我名號，皈依精進，即得至不退轉地。不得是願，終不作佛。</p>
<p>第四十八願：我作佛時，他方世界諸菩薩聞我名號皈依精進，即得至第一忍、第二忍、第三法忍，於諸佛法永不退轉。不得是願，終不作佛。</p>
<p>四十八願<span class='note-inline'>(終)</span></p>
</div></div>
<div class='div-other'><a id='mulu58' />
<p class='h1'>咒類</p>
<div class='div-other'><a id='mulu59' />
<div class='div-other'><a id='mulu60' />
<p class='h3'><span class='note-inline'>(五衣偈咒)</span></p><p class="dharani">善哉解脫服，無相福田衣；披奉如來命，世世不捨離。唵　悉陀耶　娑婆訶</p>
</div>
<div class='div-other'><a id='mulu61' />
<p class='h3'><span class='note-inline'>(七衣偈咒)</span></p><p class="dharani">善哉解脫服，無相福田衣；我今頂戴受，世世常得披。唵　度波度波　娑婆訶</p>
</div>
<div class='div-other'><a id='mulu62' />
<p class='h3'><span class='note-inline'>(大衣偈咒)</span></p><p class="dharani">善哉解脫服，無相福田衣；持誦如來行，廣度諸眾生。唵　摩訶波伽　波吒悉帝　娑訶</p>
</div></div>
<div class='div-other'><a id='mulu63' />
<p class='h2'><span class='note-inline'>(尼師壇偈咒)</span></p><p class="dharani">臥具尼師壇，長養心苗性；展開登聖地，奉持如來命。唵　檀波檀波莎訶</p>
</div>
<div class='div-other'><a id='mulu64' />
<p class='h2'><span class='note-inline'>(登殿塔咒)</span></p><p class="dharani">南無三滿哆　沒馱喃　唵　杜婆杜婆　<span class='note-inline'>(娑婆)</span>訶</p>
</div>
<div class='div-other'><a id='mulu65' />
<p class='h2'>登道場咒</p><p class="dharani">唵　阿密栗帝吽癹吒</p>
</div>
<div class='div-other'><a id='mulu66' />
<p class='h2'>延壽咒</p><p class="dharani">唵　三沒多　茷折囉喻　薩嚩賀</p>
</div>
<div class='div-other'><a id='mulu67' />
<p class='h2'><span class='note-inline'>(求智慧咒)</span></p><p class="dharani">唵　婆囉婆囉　三婆囉　三婆囉　印涅[口*(隸-木+上)]野　彌輪陀尼　唅囉唅囉　折唎曳<span class='note-inline'>(二合)</span>　鎖訶</p>
</div>
<div class='div-other'><a id='mulu68' />
<p class='h2'>消萬病咒</p><p class="dharani">唵　室哩哆　室哩哆　軍吒利　<span class='note-inline'>(莎嚩)</span>賀</p>
</div>
<div class='div-other'><a id='mulu69' />
<p class='h2'>七佛滅罪咒</p><p class="dharani">唵　牟尼牟尼三牟尼　薩嚩賀</p>
</div>
<div class='div-other'><a id='mulu70' />
<p class='h2'>滅罪真言</p><p class="dharani">唵　牟尼　薩嚩賀</p>
</div>
<div class='div-other'><a id='mulu71' />
<p class='h2'>護身咒</p><p class="dharani">唵　嚩唧囉　阿尼缽囉尼　邑哆耶　莎訶</p>
</div>
<div class='div-other'><a id='mulu72' />
<p class='h2'>救苦咒</p><p class="dharani">唵　麼㗚作吽　薩嚩賀</p>
</div>
<div class='div-other'><a id='mulu73' />
<p class='h2'>斷瘟咒</p><p class="dharani">唵　烏倫尼烏倫尼　吽癹吒</p>
</div>
<div class='div-other'><a id='mulu74' />
<p class='h2'>入廁咒</p><p class="dharani">唵　狠嚕陀耶　莎訶</p>
</div>
<div class='div-other'><a id='mulu75' />
<p class='h2'>洗淨咒</p><p class="dharani">唵　賀曩蜜栗帝　莎訶</p>
</div>
<div class='div-other'><a id='mulu76' />
<p class='h2'>去穢咒</p><p class="dharani">唵　室利曳婆醯　莎訶</p>
</div>
<div class='div-other'><a id='mulu77' />
<p class='h2'>洗手咒</p><p class="dharani">唵　主迦囉野　莎訶</p>
</div>
<div class='div-other'><a id='mulu78' />
<p class='h2'>淨身咒</p><p class="dharani">唵　跋折囉惱迦莎訶</p>
</div>
<div class='div-other'><a id='mulu79' />
<p class='h2'>下床咒</p><p class="dharani">唵　地利日哩　莎訶</p>
</div>
<div class='div-other'><a id='mulu80' />
<p class='h2'>行步不傷蟲咒</p><p class="dharani">唵　地利日利　娑婆訶</p>
</div>
<div class='div-other'><a id='mulu81' />
<p class='h2'><span class='note-inline'>(摩利支天神咒)</span></p><p class="dharani">南無佛陀耶　南無達摩耶　南無僧伽耶　怛姪他　遏囉迦末斯　摩囉迦末斯蘇途末斯　支缽囉末斯　摩訶支缽囉末斯　摩利支夜末斯　安怛陀那夜末斯　南無粹都帝　娑嚩訶</p>
</div>
<div class='div-other'><a id='mulu82' />
<p class='h2'>佛頂尊勝陀羅尼</p><p class="byline">佛陀波利譯</p><p class="dharani">那謨　薄伽跋帝<span class='note-inline'>(一)</span>　啼隸路迦<span class='note-inline'>(稽㖿切)</span>　缽囉底毘失瑟咤㖿<span class='note-inline'>(余何切，下同，長聲)</span>　勃陀耶<span class='note-inline'>(一云皈命聖尊三世勝覺)</span><span class='note-inline'>(二)</span>　薄伽跋底<span class='note-inline'>(三)</span>　怛姪<span class='note-inline'>(徒列切)</span>他<span class='note-inline'>(四)</span>　唵<span class='note-inline'>(長聲)</span><span class='note-inline'>(五)</span>　毗輸馱<span class='note-inline'>(音太)</span>耶　娑摩三漫<span class='note-inline'>(音文)</span>多皤婆娑<span class='note-inline'>(六)</span>　娑破囉拏揭底伽訶那<span class='note-inline'>(七)</span>　娑婆皤輸秫<span class='note-inline'>(輸律切，下同)</span>地　阿鼻詵<span class='note-inline'>(去聲)</span>者　蘇揭多　伐折那<span class='note-inline'>(八)</span>　阿[口*蜜]㗚多　毗曬雞<span class='note-inline'>(取罽切平聲)</span><span class='note-inline'>(九)</span>　阿<span class='note-inline'>(上聲)</span>訶囉<span class='note-inline'>(去聲)</span>阿訶囉<span class='note-inline'>(下同)</span><span class='note-inline'>(十)</span>　阿瑜散陀<span class='note-inline'>(長聲)</span>羅尼<span class='note-inline'>(十一)</span>　輸<span class='note-inline'>(舜入聲)</span>馱<span class='note-inline'>(音太，下同)</span>耶輸馱耶<span class='note-inline'>(十二)</span>　伽伽那<span class='note-inline'>(去聲)</span>毗秫提<span class='note-inline'>(十三)</span>　烏瑟尼沙毗逝耶秫提<span class='note-inline'>(十四)</span>　娑訶娑囉喝囉溼弭珊珠地帝<span class='note-inline'>(十五)</span>　薩娑怛他揭多地瑟咤<span class='note-inline'>(長聲)</span>那頞　地瑟恥帝<span class='note-inline'>(丁你切)</span>慕<span class='note-inline'>(音母)</span>[口*姪]隸<span class='note-inline'>(音犁)</span><span class='note-inline'>(十六)</span>　跋折囉迦<span class='note-inline'>(長聲)</span>耶僧訶多那秫提<span class='note-inline'>(十七)</span>　薩婆　伐羅拏毗秫提<span class='note-inline'>(十八)</span>　缽羅底<span class='note-inline'>(丁你切)</span>你伐怛耶阿瑜秫提<span class='note-inline'>(十九)</span>　薩末那阿地瑟恥帝<span class='note-inline'>(音低)</span><span class='note-inline'>(二十)</span>　末禰末禰<span class='note-inline'>(二十一)</span>　怛闥多部多俱胝缽唎秫提<span class='note-inline'>(二十二)</span>　毗<span class='note-inline'>(音弭)</span>薩<span class='note-inline'>(音悉)</span>普吒勃地秫提<span class='note-inline'>(二十三)</span>　社耶社耶<span class='note-inline'>(余何切，下同)</span><span class='note-inline'>(二十四)</span>　毗社耶毗社耶<span class='note-inline'>(二十五)</span>　薩末囉薩末囉　勃陀頞地瑟恥多秫提<span class='note-inline'>(二十六)</span>　跋折梨跋折囉揭鞞<span class='note-inline'>(二十七)</span>　跋折濫婆伐都<span class='note-inline'>(二十八)</span>　麼麼<span class='note-inline'>(受持者於此自稱名)</span>　薩婆薩埵[口*寫]迦<span class='note-inline'>(長聲)</span>耶毗秫提<span class='note-inline'>(二十九)</span>　薩婆揭底<span class='note-inline'>(丁你切)</span>缽唎秫提<span class='note-inline'>(三十)</span>　薩婆怛他揭多三摩溼婆娑遏地瑟恥帝<span class='note-inline'>(低字呼)</span><span class='note-inline'>(三十一)</span>　勃陀<span class='note-inline'>(地耶切)</span>勃陀<span class='note-inline'>(同上)</span>　蒱馱<span class='note-inline'>(音太)</span>耶蒱馱<span class='note-inline'>(音太)</span>耶　三漫多缽唎秫提<span class='note-inline'>(三十二)</span>　薩婆怛他揭多　地瑟咤<span class='note-inline'>(長聲)</span>那頞地瑟恥帝<span class='note-inline'>(三十三)</span>　娑婆訶<span class='note-inline'>(此咒能免惡道，能除罪障，能增壽命，能轉貧窮，能求尊貴，能至菩提云云)</span></p>
</div>
<div class='div-other'><a id='mulu83' />
<p class='h2'>尊勝佛母大陀羅尼<span class='note-inline'>(見夢感經)</span></p><p class="dharani">唵　[口*普][口*隆]<span class='note-inline'>(二合)</span>　莎訶　唵　捺謨　癹葛斡諦薩哩斡<span class='note-inline'>(二合)</span>得囉<span class='note-inline'>(二合)</span>盧迦卜囉<span class='note-inline'>(二合)</span>諦月涉瑟吒<span class='note-inline'>(二合)</span>耶　勃塔耶　爹捺麻　荅的牙塔　唵　[口*普][口*隆]<span class='note-inline'>(二合)</span>　[口*普][口*隆]<span class='note-inline'>(二合)</span>　[口*普][口*隆]杓訛<span class='note-inline'>(二合)</span>塔耶杓訛<span class='note-inline'>(二合)</span>塔耶　月杓訛<span class='note-inline'>(二合)</span>塔耶　月杓訛<span class='note-inline'>(二合)</span>塔耶　啞薩麻薩蠻達　啞斡癹薩思葩<span class='note-inline'>(二合)</span>囉拏葛諦　葛葛拏娑癹斡月　述提　啞撇羶[口*貲]<span class='note-inline'>(音簪上聲)</span>都[羊*含]<span class='note-inline'>(謨含切)</span>　薩哩斡<span class='note-inline'>(二合)</span>答塔葛達　蘇葛答瓦囉斡拶拏　啞蜜哩<span class='note-inline'>(二合)</span>達啞撇釋該而<span class='note-inline'>(二合)</span>馬曷木得囉<span class='note-inline'>(二合)</span>曼特囉<span class='note-inline'>(二合)</span>叭果<span class='note-inline'>(得該切)</span>　啞曷囉啞曷囉　馬麻藹由而<span class='note-inline'>(二合)</span>傘塔囉尼　杓訛<span class='note-inline'>(二合)</span>塔耶杓訛<span class='note-inline'>(二合)</span>塔耶　月杓訛<span class='note-inline'>(二合)</span>塔耶　月杓訛<span class='note-inline'>(二合)</span>塔耶　葛葛拏娑癹斡月述提　烏失尼沙月拶耶巴哩述鐵　薩曷思囉<span class='note-inline'>(二合)</span>囉思彌傘租爹敵　薩哩斡<span class='note-inline'>(二合)</span>答塔葛達啞斡嚕結尼　煞吒<span class='note-inline'>(二合)</span>巴囉蜜達巴哩卜囉尼　薩哩斡<span class='note-inline'>(二合)</span>答塔葛達麻諦答攝蒲蜜卜囉<span class='note-inline'>(二合)</span>牒瑟吒<span class='note-inline'>(二合)</span>諦　薩哩斡<span class='note-inline'>(二合)</span>答塔葛達赫哩<span class='note-inline'>(二合)</span>達耶　啞牒瑟吒<span class='note-inline'>(二合)</span>拏啞牒瑟吒<span class='note-inline'>(二合)</span>諦　木得哩<span class='note-inline'>(二合)</span>木得哩<span class='note-inline'>(二合)</span>馬曷木得哩<span class='note-inline'>(二合)</span>斡資哩<span class='note-inline'>(二合)</span>斡資哩<span class='note-inline'>(二合)</span>麻訶斡資哩<span class='note-inline'>(二合)</span>　斡資囉<span class='note-inline'>(二合)</span>葛耶三曷達拏叭哩述鐵　薩哩斡<span class='note-inline'>(二合)</span>葛哩麻<span class='note-inline'>(二合)</span>啞斡囉拏月述鐵　卜囉<span class='note-inline'>(二合)</span>牒聶斡而達<span class='note-inline'>(二合)</span>耶馬麻　由而<span class='note-inline'>(二合)</span>　月述提<span class='note-inline'>(二合)</span>薩哩斡<span class='note-inline'>(二合)</span>答塔葛達　薩麻耶啞牒瑟吒<span class='note-inline'>(二合)</span>拏啞牒瑟吒<span class='note-inline'>(二合)</span>諦唵　摩尼　摩尼　馬曷摩尼　月摩尼月摩尼馬曷月摩尼　麻諦　麻諦馬曷麻諦　麻麻諦　莎麻諦答塔達　蒲達戈遣巴哩述提　月思蒲<span class='note-inline'>(二合)</span>吒卜鐵述鐵　希　希拶耶　拶耶　月拶耶月拶耶　思麻<span class='note-inline'>(二合)</span>囉思麻<span class='note-inline'>(二合)</span>囉　思葩<span class='note-inline'>(二合)</span>囉思葩<span class='note-inline'>(二合)</span>囉　思葩<span class='note-inline'>(二合)</span>囉耶思葩<span class='note-inline'>(二合)</span>囉耶　薩哩斡<span class='note-inline'>(二合)</span>勃塔啞牒瑟吒<span class='note-inline'>(二合)</span>拏啞牒瑟吒<span class='note-inline'>(二合)</span>諦　述鐵述鐵　卜鐵　卜鐵　斡資哩<span class='note-inline'>(二合)</span>　斡資哩<span class='note-inline'>(二合)</span>　馬曷斡資哩<span class='note-inline'>(二合)</span>　莎斡資哩<span class='note-inline'>(二合)</span>　斡資哩<span class='note-inline'>(二合)</span>葛而<span class='note-inline'>(二合)</span>毘　拶耶葛而<span class='note-inline'>(二合)</span>毘　月拶耶葛而<span class='note-inline'>(二合)</span>毘　斡資囉<span class='note-inline'>(二合)</span>左　辣葛而<span class='note-inline'>(二合)</span>毘　斡資嚕<span class='note-inline'>(二合)</span>忒葩微　斡資囉<span class='note-inline'>(二合)</span>三葩微　斡資囉<span class='note-inline'>(二合)</span>斡資哩<span class='note-inline'>(二合)</span>尼　斡資㘕<span class='note-inline'>(二合)</span>　癹斡都　麻麻攝哩㘕　薩哩斡<span class='note-inline'>(二合)</span>薩埵喃拶　葛耶巴哩述提癹斡都　薩埵彌薩哩斡<span class='note-inline'>(二合)</span>葛諦巴哩述提釋哲<span class='note-inline'>(二合)</span>　薩哩斡<span class='note-inline'>(二合)</span>答塔葛達釋哲<span class='note-inline'>(二合)</span>[羊*含]　薩麻刷薩顏都　卜鐵卜鐵　悉鐵悉鐵　勃塔耶　勃塔耶　月勃塔耶月勃塔耶　謨拶耶　謨拶耶　月謨拶耶　月謨拶耶　杓訛<span class='note-inline'>(二合)</span>塔耶杓訛<span class='note-inline'>(二合)</span>塔耶　月杓訛<span class='note-inline'>(二合)</span>塔耶月杓訛<span class='note-inline'>(二合)</span>塔耶　薩蠻答　謨拶耶　謨拶耶　薩蠻答囉思彌<span class='note-inline'>(二合)</span>巴哩述提　薩哩斡<span class='note-inline'>(二合)</span>答塔葛達赫哩<span class='note-inline'>(二合)</span>達耶　啞牒瑟吒<span class='note-inline'>(二合)</span>拏啞牒瑟吒<span class='note-inline'>(二合)</span>諦木得哩<span class='note-inline'>(二合)</span>木得哩<span class='note-inline'>(二合)</span>馬曷木得哩<span class='note-inline'>(二合)</span>　馬曷木得囉<span class='note-inline'>(二合)</span>曼特囉<span class='note-inline'>(二合)</span>叭諦　莎訶</p>
</div>
<div class='div-other'><a id='mulu84' />
<p class='h2'>功德天咒</p><p>齋天化紙施天仙食念。</p>
<p class="dharani">嗜摩囉呼帝盧<span class='note-inline'>(一)</span>　烏晝呼帝盧<span class='note-inline'>(二)</span>　句吒那呼帝盧<span class='note-inline'>(三)</span>　若蜜耆盧<span class='note-inline'>(四)</span>　莎訶</p>
</div>
<div class='div-other'><a id='mulu85' />
<p class='h2'>十二因緣咒</p><p class="dharani">唵　耶　答兒麻<span class='note-inline'>(二合)</span>　兮都不囉<span class='note-inline'>(二合)</span>巴斡　兮敦　的山答塔葛都　歇　斡怛　的山　拶約　尼嚕怛　耶[嘟-者+(看-目)]　叭諦　麻曷釋囉麻納耶　莎訶</p>
</div>
<div class='div-other'><a id='mulu86' />
<p class='h2'>華嚴補闕咒</p><p class="dharani">南無三滿哆沒馱喃　阿缽囉帝　喝多　折折捺彌　唵　雞彌雞彌　怛塔葛塔喃　末瓦山碇　缽囉帝　烏　怛摩怛摩　怛塔葛塔喃　末瓦　吽　癹莎訶</p>
</div>
<div class='div-other'><a id='mulu87' />
<p class='h2'>穢跡金剛神咒</p><p class="dharani">唵　[口*佛]咶啒㖀　摩訶般羅<span class='note-inline'>(二合)</span>　狠那[得-彳+口]吻汁吻　醯摩尼　微咭微　摩那棲　唵　斫急那　烏深暮　啒㖀吽吽吽　泮泮泮泮泮　莎訶</p>
</div>
<div class='div-other'><a id='mulu88' />
<p class='h2'>毘盧灌頂神咒</p><p>蓋棺徹沙念。</p>
<p class="dharani">唵　旖暮伽　癈嚕者娜　摩訶畝捺囉　麼抳　缽頭摩　入嚩攞　[口*皮]囉襪嚲野　[合*牛]</p>
</div>
<div class='div-other'><a id='mulu89' />
<p class='h2'>祈雨咒</p><p class="dharani">唵多姪他　娑囉娑囉　悉利悉利　蘇盧蘇盧　那伽喃　闍婆闍婆　侍毗侍毗樹符樹符　佛神力故，大龍王等速來於此閻浮提內降霪大雨。遮囉遮囉　致利致利　朱漏朱漏　娑婆訶</p>
</div>
<div class='div-other'><a id='mulu90' />
<p class='h2'>雨寶陀羅尼心真言</p><p class="dharani">唵　嚩素馱[口*(隸-木+上)]　娑嚩<span class='note-inline'>(二合)</span><span class='note-inline'>(引)</span>賀<span class='note-inline'>(引)</span></p>
</div>
<div class='div-other'><a id='mulu91' />
<p class='h2'>延命陀羅尼</p><p class="dharani">吽　吽　尸棄　薩嚩<span class='note-inline'>(二合)</span><span class='note-inline'>(引)</span>賀<span class='note-inline'>(引)</span></p>
</div>
<div class='div-other'><a id='mulu92' />
<p class='h2'>消伏毒害陀羅尼</p><p class="dharani">南無佛陀、南無達磨、南無僧伽，南無觀世音菩提薩埵、摩訶薩埵，大慈大悲，唯願愍我，救護苦惱，亦救一切怖畏眾生，令得大護。多姪咃陀[口*手]膩　摸呼膩　鬥婆膩　耽婆膩　阿婆熙　摸呼脂　分荼梨　般荼梨　輸鞞帝　般荼囉　婆私膩休樓休樓　分荼梨　兜樓兜樓　般荼梨周樓周樓　膩般荼梨豆富豆富　般荼囉　婆私膩　矧墀跈<span class='note-inline'>(徐殄切)</span>墀膩跈墀　薩婆阿婆耶羯多薩婆[口*恒]婆娑陀伽阿婆耶卑離陀閉殿　娑訶</p>
<p style="margin-left:3em"><span class='note-inline'>(持此咒者，能滅一切身心等毒，常為諸佛菩薩護持)</span></p>
</div>
<div class='div-other'><a id='mulu93' />
<p class='h2'>普庵祖師神咒</p>
<ul class="">
<li>南無佛陀耶！</li>

<li>南無達摩耶！</li>

<li>南無僧伽耶！</li>

<li>南無本師釋迦牟尼佛！</li>

<li>南無大悲觀世音菩薩！</li>

<li>南無普庵祖師菩薩！</li>

<li>百萬火首金剛王菩薩！</li>
</ul><p class="dharani">唵迦迦雞雞俱俱雞　俱雞俱　兼喬雞　喬雞兼迦迦雞雞俱俱雞喬兼　兼兼兼兼兼　驗堯倪　堯兒驗迦迦雞雞俱俱耶　喻喻喻喻喻喻喻喻喻研界遮遮支支朱朱支　朱支朱　占昭支　昭支占遮遮支支朱朱支昭占　占占占占占　驗堯倪　堯倪驗遮遮支支朱朱耶　喻喻喻喻喻喻喻喻喻神惹吒吒諦諦都都諦　都諦都　擔都諦　都諦擔吒吒諦諦都都諦都擔　擔擔擔擔擔　喃那呢　那呢喃吒吒諦諦都都耶　奴奴奴奴奴奴奴奴奴怛那多多諦諦多多諦　多諦多　談多諦　多諦談多多諦諦多多諦多談　談談談談談　喃那呢　那呢喃多多諦諦多多耶　奴奴奴奴奴奴奴奴奴檀那波波悲悲波波悲　波悲波　梵波悲　波悲梵波波悲悲波波悲波梵　梵梵梵梵梵　梵摩迷　摩迷梵波波悲悲波波耶　母母母母母母母母母梵摩波多吒　遮迦耶　夜闌訶　阿瑟吒　薩海吒　[呢-匕+雨]嚧[呢-匕+雨]嚧吒　遮迦耶　莎訶</p>

<div class="lg regular"><div class='lg-row'>無數天龍八部，　百萬火首金剛，</div>
<div class='lg-row'>昨日方隅，　今日佛地，</div>
<div class='lg-row'>普庵到此，　百無禁忌。</div>
</div><p>普庵咒<span class='note-inline'>(終)</span></p>
</div>
<div class='div-other'><a id='mulu94' />
<p class='h2'>二佛神咒</p><p>東方端坐，滿月世界，藥師琉璃光如來！烏瑟尼沙光照，祕蜜門開，演說陀羅尼，隨心滿願，長福消災。</p>
<p class="dharani">南無　薄伽伐帝　鞞殺社窶嚕薜琉璃，缽喇婆曷囉闍也　怛多揭多耶　阿囉喝帝　三藐三勃陀耶　怛你也他　唵　鞞殺逝　鞞殺逝　鞞殺社　三沒揭帝　莎訶</p>
<p>藥師如來能除九橫，長福消災，二佛演化在娑婆。東阿閦！西彌陀！十三條大戒犯波羅，怕閻羅，勤懺悔，罪消磨。</p>
<p class="dharani">南無　薄伽伐帝　阿曲芻鞞誐耶　呾他誐多耶阿囉喝帝　三藐三勃陀耶　呾你野他　唵　誐誐寧　誐誐寧　嚕枳帝　嚕枳帝　怛囉叉寧　怛囉叉寧　怛囉叉寧　怛囉叉寧　波波囉帝　波波囉帝賀多寧　賀多寧　缽囉賀多寧　缽囉賀多寧　薩哩縛　揭哩摩　缽哩　波囉耶　阿曲芻鞞野耶　度莎訶。念彌陀！輕重罪業盡消磨，如來設教愍娑婆；處園林，海眾多，善財參處唱玄歌，善知眾藝親宣說。聽吟哦：阿、多、波、左、那、邏、拖、婆、茶沙、嚩、哆、野、瑟吒、迦、娑、麼、伽、他、杜、鎖、馱、奢、佉、又、娑多、壤曷、囉多、婆、車、娑麼、訶婆、縒、伽、吒、拏、娑婆、娑迦、訶、也娑、室左、侘、陀。善財聞此儀科，身心洒落得安和，倡《華嚴經》字母罪消磨。</p>
<p>準提菩薩！大慈悲，救災危，三塗八難永拋離，勤轉念，證菩提。</p>
<p class="dharani">南無薩埵喃　三藐三菩陀　俱胝喃　怛姪他　唵折哩主哩準提莎賀</p>
<p class="dharani">唵　嘛呢叭[口*迷]吽　唵嚙臨　唵部臨</p>
<p>西方端坐妙蓮華，大聖主阿彌陀，莊嚴微妙更無過，碧琉璃光燦爛，鏡重磨，菩提寶樹網交羅，頻伽鳥，美音和，水流風動演摩訶，七珍池華，四色湧金波。</p>
<p>天宮慈氏大菩薩，居補處位法王家，外宮內院勝境堪誇，摩尼殿內演說妙法，眾生聞者罪滅河沙，願當來生，內院入龍華。</p>
<p class="dharani">南無阿哩耶　蜜底哩野　冐地薩怛耶　怛你也他　唵　蜜底哩　蜜底哩　蜜怛囉　摩曩枲曳　莎訶</p>
<p>上來現前清淨眾，發菩提心，各用虔誠諷誦如來妙良因；酬天地，謝龍神，祝讚</p>
<p>皇皇萬萬春；父母劬勞，法界怨親，三塗八難出迷津；生淨土，禮慈尊，以此功德普回施；利群迷，免災危，四恩三有證菩提，摩訶般若波羅蜜。</p>
<p>二佛神咒<span class='note-inline'>(終)</span></p>
</div>
<div class='div-other'><a id='mulu95' />
<p class='h2'>佛說小涅槃經</p><p>爾時如來倚臥雙林告諸大眾：「吾今背痛，欲入涅槃，迦葉來時，道吾與汝不相見去也。一切經書付囑阿難，戒律文章悉皆付與迦葉上座。」爾時如來告弟子優波離：「汝往升天，報母令知。」</p>
<p>爾時摩耶夫人在忉利天上受諸快樂，忽於昨夜子時得六種惡夢：一者夢見有大猛火燒我心肝，兩乳流出；二者夢見須彌山崩；三者夢見海水枯竭；四者夢見磨竭大魚吞噉眾生；五者夢見夜叉羅剎吸人精氣；六者夢見一切眾生惆悵奔走，如蜂失王。說夢未訖，乃見報人優波離從空而來。</p>
<p>爾時摩耶夫人問言：「尊者尊者！因何形容憔悴，面無精光，唇口乾燥，全無威德，不比尋常？」爾時優波離哽咽報言：「佛母佛母！三界大師忽於昨夜子時入般涅槃，金棺銀槨殯殮<span class='corr'>已</span>訖，故遣弟子報母令知。」</p>
<p>爾時摩耶夫人聞說此語，悶絕躄地，猶如死人，諸天彩女冷水灑面，良久乃甦。即將徒眾靉靆雲飛至雙林所，唯見大衣僧伽梨疊在棺邊，缽盂錫杖空掛樹上。</p>
<p>爾時摩耶夫人作是念言：「我佛在時，持用此物教化眾生，今者此物並皆無用去也。」</p>
<p>爾時摩耶夫人披頭散髮，搥胸大叫，遶棺三匝，喚言：「如來！如來！吾是汝母，汝是吾佛，今既捨吾入般涅槃，因何不為母說四句偈言？」</p>
<p>爾時如來在金棺中聞母喚聲，從棺踊出，卻坐般若臺中，去地高七多羅樹，手執優缽羅花為母說法：「一切恩愛皆有離別；一切山巖皆有崩穴；一切樹木皆有摧折；一切江河皆有枯竭；一切萬物皆有破壞。母子恩情，今日離別，唯有法身，常住不滅。」偈曰：</p>

<div class="lg regular" style="margin-left:1em;"><div class='lg-row'>「諸行無常，　是生滅法；</div>
<div class='lg-row'>生滅滅<span class='corr'>已</span>，　寂滅為樂。</div>
<div class='lg-row'>如來證涅槃，　永斷於生死；</div>
<div class='lg-row'>若能志心聽，　常得無量樂。」</div>
</div></div>
<div class='div-other'><a id='mulu96' />
<p class='h2'>佛說大藏正教血盆經</p><p>爾時目連尊者昔日往到羽州追陽縣，見一血盆池地獄，闊八萬四千由旬，池中有一百二十件事：鐵梁、鐵柱、鐵枷、鐵鎖。見南閻浮提女人，許多披頭散髮長枷杻手，在地獄中受罪，獄卒鬼王一日三度將血勒教罪人喫，此時罪人不甘伏喫，遂被獄主將鐵棒打作叫聲。目連悲哀，問獄主：「不見南閻浮提丈夫之人受此苦報，只見許多女人受其苦痛？」獄主答師言：「不干丈夫之事，只是女人產下血露污觸地神。若穢污衣裳，將去溪河洗澤，水流污漫，誤諸善男女取水煎茶供養諸聖，致令不淨。天大將軍劄下名字，附在善惡部中，候百年命終之後受此苦報。」目連悲哀，遂問獄主：「將何報答產生阿娘之恩出離血盆池地獄？」獄主答師言：「惟有小心孝順男女，敬重三寶，更為阿娘持血盆齋三年，仍結血盆勝會，請僧轉誦此經一藏，滿日懺散，便有般若船載過奈河江岸，看見血盆池中有五朵蓮花出現，罪人歡喜，心生慚愧，便得超生佛地。」</p>
<p>諸大菩薩及目連尊者啟告來勸南閻浮提人：「信善男女，早覺修取大辦前程，莫教失手，萬劫難復。佛告說〈女人血盆經〉，若有信心，書寫受持，令得三世母親盡得生天，受諸快樂，衣食自然，長命富貴。」</p>
<p>爾時天龍八部、人非人等，皆大歡喜，信受奉行，作禮而退。</p>
<p>佛說大藏正教血盆經<span class='note-inline'>(終)</span></p>
</div>
<div class='div-other'><a id='mulu97' />
<p class='h2'>佛說壽生經</p><p>貞觀十三年，有唐三藏法師往西天求教，因檢《大藏經》，見〈壽生經〉一卷。有十二相屬，南贍部洲生下為人，先於冥司下，各借壽生錢。有注命官秪揖人道，見今庫藏空閑，催南贍部洲眾生交納壽生錢。</p>
<p>阿難又問世尊：「南贍部洲眾生多有大願不能納得。」佛言道：「教看《金剛經》、《壽生經》，能折本命錢為秪證，經力甚大。若眾生不納壽生錢，睡中驚恐眠夢顛倒，三魂杳杳，七魄幽幽，微生空中，共亡人語話相逐，攝人魂魄，減人精神，為欠壽生錢。</p>
<p>「若有善男子善女人破旁納得壽生錢，免得身邊一十八般橫災：第一遠路陂泊內被惡人窺算之災；第二遠路風雹雨打之災；第三過江度河落水之災；第四墻倒屋塌之災；第五火光之災；第六血光之災；第七勞病之災；第八疥癩之災；第九咽喉閉塞之災；第十落馬傷人之災；第十一車碾之災；第十二破傷風死之災；第十三產難之災；第十四橫死之災；第十五卒中風病之災；第十六天行時氣之災；第十七投井自繫之災；第十八官事口舌之災。</p>
<p>「若有善男子善女人納得壽生錢，免了身邊一十八般橫災；若有人不納不折壽生錢，後世為人，多注貧賤，壽命不長，醜陋不堪，多饒殘疾。但看、注《壽生經》，又名《受生經》，真經不虛，除了身邊災，免了身邊禍。</p>
<p>「又說十地菩薩：長壽王菩薩摩訶薩！延壽王菩薩摩訶薩！增福壽菩薩摩訶薩！消災障菩薩摩訶薩！救苦難觀世音菩薩摩訶薩！長安樂菩薩摩訶薩！長歡喜菩薩摩訶薩！解冤結菩薩摩訶薩！福壽王菩薩摩訶薩！延壽長菩薩摩訶薩！</p>
<p>「本宅龍神土地罪消滅；滿宅家眷罪消滅；惡口浪舌罪消滅；殺生害命罪消滅；前生冤業罪消滅；今生冤業罪消滅；前生父母罪消滅；今生父母罪消滅。</p>
<p>「又說災星：金星、木星、水星、火星、土星、太陽星、太陰星、羅睺星、計都星、紫氣星、月孛星。懺悔<span class='corr'>已</span>後，願災星不照，福曜長臨，四時無病，八節無災。</p>
<p>「若有善男子善女人早納壽生錢，分明解說，漏貫薄小納在庫中，庫官收付，至百年命終之後、七七<span class='corr'>已</span>前，早燒取《壽生經》救度三世父母、七代先亡，九族冤魂皆得生天，儒流學士、僧尼道俗，或貴或賤。</p>
<p>「若有善男子善女人今生早燒壽生錢，三世富貴；今生不燒，三世貧賤，後世難得人身。縱得為人，瘸手瘸足、無目跛腰、癡聾瘖啞、衣不蓋形、食不充口、被人輕賤。若早燒壽生錢，注衣注食、注命注祿，本命星官、本命判官、修羅王事。」天龍八部，聞佛所說皆大歡喜，信受奉行。佛說壽生經，即說咒曰：</p>
<p class="dharani">天羅咒，地羅咒，日月黃羅咒，一切冤家離我身，摩訶般若波羅蜜。一解冤經，二延壽真言，三滅五逆之罪。誦此經免地獄之罪，便得生天不虛矣！</p>

<div class='div-other'><a id='mulu98' />
<p class='h3'>六十甲子十二生相</p>
<ul class="">
<li>子生相
<ul class="">
<li>甲子欠錢五萬三千貫，看經一十八卷，第三庫，曹官姓元。</li>

<li>丙子欠錢七萬三千貫，看經二十五卷，第九庫，曹官姓王。</li>

<li>戊子欠錢六萬三千貫，看經二十一卷，第六庫，曹官姓伍。</li>

<li>庚子欠錢十一萬貫，看經三十七卷，第九庫，曹官姓李。</li>

<li>壬子欠錢七萬貫，看經二十四卷，第三庫，曹官姓孟。</li>
</ul></li>

<li>丑生相
<ul class="">
<li>乙丑欠錢二十八萬貫，看經九十四卷，第十三庫，曹官姓田。</li>

<li>丁丑欠錢四萬二千貫，看經一十五卷，第三庫，曹官姓崔。</li>

<li><span class="corr">己</span>丑欠錢八萬貫，看經二十七卷，第七庫，曹官姓周。</li>

<li>辛丑欠錢十一萬貫，看經三十七卷，第十八庫，曹官姓吉。</li>

<li>癸丑欠錢二萬七千貫，看經十卷，第八庫，曹官姓唐。</li>
</ul></li>

<li>寅生相
<ul class="">
<li>甲寅欠錢三萬三千貫，看經一十一卷，第十一庫，曹官姓杜。</li>

<li>丙寅欠錢八萬貫，看經二十七卷，第十庫，曹官姓馬。</li>

<li>戊寅欠錢六萬貫，看經二十卷，第十一庫，曹官姓郭。</li>

<li>庚寅欠錢五萬一千貫，看經一十八卷，第十五庫，曹官姓毛。</li>

<li>壬寅欠錢九萬六千貫，看經三十一卷，第十一庫，曹官姓施。</li>
</ul></li>

<li>卯生相
<ul class="">
<li>乙卯欠錢八萬貫，看經二十七卷，第十八庫，曹官姓柳。</li>

<li>丁卯欠錢二萬三千貫，看經九卷，第十一庫，曹官姓許。</li>

<li><span class="corr">己</span>卯欠錢八萬貫，看經二十七卷，第二十六庫，曹官姓宋。</li>

<li>辛卯欠錢八萬貫，看經二十七卷，第四庫，曹官姓張。</li>

<li>癸卯欠錢三萬三千貫，看經一十一卷，第二十二庫，曹官姓王。</li>
</ul></li>

<li>辰生相
<ul class="">
<li>甲辰欠錢二萬九千貫，看經一十卷，第十九庫，曹官姓董。</li>

<li>丙辰欠錢三萬二千貫，看經十一卷，第三十三庫，曹官姓賈。</li>

<li>戊辰欠錢五萬四千貫，看經一十八卷，第十四庫，曹官姓馮。</li>

<li>庚辰欠錢五萬七千貫，看經一十九卷，第二十四庫，曹官姓劉。</li>

<li>壬辰欠錢四萬五千貫，看經一十五卷，第一庫，曹官姓趙。</li>
</ul></li>

<li>巳生相
<ul class="">
<li>乙巳欠錢九萬貫，看經三十卷，第二十一庫，曹官姓楊。</li>

<li>丁巳欠錢七萬貫，看經二十四卷，第十六庫，曹官姓程。</li>

<li><span class="corr">己</span>巳欠錢七萬二千貫，看經二十四卷，第二十一庫，曹官姓曹。</li>

<li>辛巳欠錢五萬七千貫，看經一十九卷，第三十七庫，曹官姓高。</li>

<li>癸巳欠錢三萬九千貫，看經一十三卷，第五十庫，曹官姓卜。</li>
</ul></li>

<li>午生相
<ul class="">
<li>甲午欠錢四萬貫，看經一十四卷，第二十一庫，曹官姓牛。</li>

<li>丙午欠錢五萬三千貫，看經一十八卷，第六十庫，曹官姓簫。</li>

<li>戊午欠錢九萬貫，看經三十卷，第三十九庫，曹官姓史。</li>

<li>庚午欠錢六萬二千貫，看經二十一卷，第四十二庫，曹官姓陳。</li>

<li>壬午欠錢七萬貫，看經二十四卷，第四十四庫，曹官姓孔。</li>
</ul></li>

<li>未生相
<ul class="">
<li>乙未欠錢四萬貫，看經一十四卷，第五十一庫，曹官姓皇。</li>

<li>丁未欠錢九萬一千貫，看經三十一卷，第五十二庫，曹官姓朱。</li>

<li><span class="corr">己</span>未欠錢四萬三千貫，看經一十五卷，第五庫，曹官姓卞。</li>

<li>辛未欠錢一十萬二千貫，看經四十三卷，第五十九庫，曹官姓常。</li>

<li>癸未欠錢五萬二千貫，看經一十八卷，第四十九庫，曹官姓朱。</li>
</ul></li>

<li>申生相
<ul class="">
<li>甲申欠錢七萬貫，看經二十四卷，第五十六庫，曹官姓呂。</li>

<li>丙申欠錢三萬三千貫，看經一十一卷，第五十七庫，曹官姓鈕。</li>

<li>戊申欠錢八萬貫，看經三十六卷，第五十八庫，曹官姓柴。</li>

<li>庚申欠錢六萬一千貫，看經二十一卷，第四十二庫，曹官姓胡。</li>

<li>壬申欠錢四萬二千貫，看經一十四卷，第四十九庫，曹官姓王。</li>
</ul></li>

<li>酉生相
<ul class="">
<li>乙酉欠錢四萬貫，看經一十五卷，第二庫，曹官姓安。</li>

<li>丁酉欠錢一十七萬貫，看經四十八卷，第二十九庫，曹官姓關。</li>

<li><span class="corr">己</span>酉欠錢九萬貫，看經三十卷，第二十二庫，曹官姓孫。</li>

<li>辛酉欠錢二萬七千貫，看經十二卷，第十五庫，曹官姓丁。</li>

<li>癸酉欠錢三萬貫，看經一十七卷，第十二庫，曹官姓申。</li>
</ul></li>

<li>戌生相
<ul class="">
<li>甲戌欠錢二萬七千貫，看經九卷，第十七庫，曹官姓井。</li>

<li>丙戌欠錢八萬貫，看經二十七卷，第三庫，曹官姓左。</li>

<li>戊戌欠錢四萬二千貫，看經一十四卷，第三十六庫，曹官姓晉。</li>

<li>庚戌欠錢十一萬貫，看經三十七卷，第二庫，曹官姓辛。</li>

<li>壬戌欠錢七萬二千貫，看經二十四卷，第四十庫，曹官姓彭。</li>
</ul></li>

<li>亥生相
<ul class="">
<li>乙亥欠錢四萬八千貫，看經十六卷，第四十二庫，曹官姓成。</li>

<li>丁亥欠錢三萬九千貫，看經十三卷，第四十庫，曹官姓吉。</li>

<li><span class="corr">己</span>亥欠錢七萬二千貫，看經二十四卷，第五十庫，曹官姓卞。</li>

<li>辛亥欠錢七萬一千貫，看經三十五卷，第四十庫，曹官姓丁。</li>

<li>癸亥欠錢七萬五千貫，看經三十九卷，第四十三庫，曹官姓仇。</li>
</ul></li>
</ul><p>奉填還，謹專獻上：天曹真君、地府真君、本命元神、本命星官、善部童子、惡部童子、宅神土地、五道將軍、家灶大王、水草將軍、福祿官、財祿官、衣祿官、食祿官、錢祿官、命祿官、本庫官。<span class='corr'>已</span>上星官銀錢各一百貫文。</p>
<p><span class='note-inline'>(右某)</span>謹依科典，所有經疏，謹專獻上諸神百官。惟願燒醮<span class='corr'>已</span>後，闔家安吉，四時無纖小之災、八節有泰來之慶。虔誠祈禱，願賜禎祥。今者謹備香茶、果盤、筵奉，依望領納照察經文，准折冥債。疏。</p>
</div></div></div>
</div><!-- end of div[@id='body'] -->
</body></html>