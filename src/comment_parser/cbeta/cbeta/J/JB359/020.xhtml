<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>百愚禪師語錄</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu140' />
<p class='juan'>百愚斯禪師語錄卷第二十</p><p class="byline">住國山善權寺嗣法門人智操住京兆薦福寺嗣法門人智覺　編次</p>
<div class='div-other'><a id='mulu141' />
<p class='h1'>佛事</p><p>挂鐘板佛祖家風迥出權衡之外人天號令全憑掌握之中有時動地震山搖有時靜海晏河清只如不動不靜如何施設擊鐘板云恒為選佛場中主箇箇心空及第歸。</p>
<p>挂鐘板叢林矩矱列聖規模狂象以之而牢籠獰龍以之而關鎖一動一靜佛祖莫知一放一收人天罔測今挂隆福堂中又作麼生一擊當陽全正令十方聞處悟圓通。</p>
<p>埽雲門湛祖塔昔年未睹師翁面今日歸來無可酬自恨一身貧徹骨聊將矢橛當珍饈是以二十年前祖禰不了殃及兒孫二十年後兒孫不了殃及祖禰到者裏悲歡莫辨恩怨難分只得撮土為香以笑作哭且道師翁今日還來受供也無陋巷不騎金色馬回途卻著破藍衫。</p>
<p>埽雲門湛祖塔松竹森森煙雲疊疊山色亦非清淨身溪聲不是廣長舌既然離卻聲色大眾又向甚麼處見先師翁面貌拈香云一片栴檀海底焚金雞啄碎珊瑚月。</p>
<p>埽弁山瑞老和尚塔臨風回憶昔年事幾度親遭喪膽魂絕後甦來空懊惱恩冤數載未曾分今日此舉且道是雪冤耶報恩耶良久云珊瑚枕上兩行淚半是思君半恨君。</p>
<p>開山瑞老和尚忌日環目雲山無非先師面孔穿林溪澗總是老婆心腸去世九載而為人愈切不覺至今而觸處難忘大眾且道難忘箇甚麼拈香云不敢逢人輕舉似年年此日一爐香。</p>
<p>埽久默和尚塔昔年相識不相見今日相見不相識六年心事有誰知無縫塔前露消息且道是甚麼消息滿山松柏影蒼蒼盡是吾兄親手植。</p>
<p>久默和尚十周而瘦豈無茶飯致鬢霜還有法門愁古風行得些兒去不愜時人意也休大眾此是先兄久和尚十年前為人的面目脫或未見更為指出拈香云芍藥花開菩薩面棕櫚葉長夜叉頭。</p>
<p>埽龍山和尚塔稜層石塔蘚苔肥夜雨和煙度翠微欲識龍山真面目落花流水兩依依。</p>
<p>衍慶石鼓和尚訃至忽爾黑風翻海岸吹折華林一枝幹人天失怙痛無依叵耐中流砥柱斷珍重諸人緊著鞭光陰莫把等閒玩瞥然㘞地一聲時大事分明須了辦薦不薦剔起眉毛仔細看大眾還知衍慶和尚落處麼兩岸蘆花展舊容一湖秋水澂新練。</p>
<p>疏菴和尚木主入祖堂雲散銀河靜秋高玉露多一輪淮地月光透鑑河波惟疏菴和尚法門砥柱祖苑光幢始喫跌於萬竹林中披褐懷玉匿跡同塵或舒光發燄叱電驅雷後結果於七峰寺裏桂子飄香於雪谷玉兔藏影於冰盤雖然只如轉功就位又作麼生公孫父子團圞坐共笑優曇遍地開。</p>
<p>次賢法主封龕松濤落落夜寒而木馬嘶風山色沉沉天曉而泥牛耕月卷舒不落朕兆來去那覓行蹤惟次賢法主講肆義虎法苑神駒落拓無羈掀翻良遂翁之鼻孔瀟疏自適拈卻太原孚之鼓聲方期慧日長懸何意慈音遽寂所謂樹高千丈葉落歸根今而後大眾又向甚處相見竹依依雲靄靄落花流水曾無礙獨坐長吟修雅歌夜深明月來窗外　入塔細而無內大而無外撥之不開摶不成塊皎月無以喻其明冰霜難以同其類此是法主半世清操磨而不磷一具黃金骨到此也不得寶惜直須盡情放下始得入骨云無影林中隨放曠夜深長嘯月明前。</p>
<p>蘭山葦渡大師訃至前月曾將今月期我來不意君先往雖云來往任翛然特地令人生渴仰休渴仰絕思想一團明月上花梢明暗雙雙誰共賞葦渡大師來也大眾見麼以手搥胸云蒼天蒼天嗚呼尚饗。</p>
<p>深山嘯雲和尚訃至指靈位云此是我嘯雲和尚把斷要津不通凡聖最後為人一著子今日當陽露布了也儻不見不知再與註破智燈沉法棟折人天哀慕波旬悅如來慧命若懸絲只要諸人親了徹徹未徹春林夜夜子規啼淚染山花遍地血。</p>
<p>金仙蕃光和尚訃至祖庭秋晚雁影空沉末運澆漓花梢月沒苦海茫茫兮孰作濟川之舟長夜冥冥兮若為光明之燭獅蟲交互而相食野干晝行而躑躅實法門之不祥乃蒼生之薄福猗歟哀哉君何遽逝誰息我黥誰補我劓山川為之改容艸木為之流涕幸有肖子克紹箕裘頭角森森而拔萃羽翼濟濟而絕儔夫既如是吾復何憂聊設蘋藻以代珍饈大眾且道伊還肯納受也未石湖三月鶯花市滿載笙歌逐水流　木主安位日出連山天曉陰晦月圓當戶夜半正明祇如不居正偏迥超明暗的人來如何安置佛祖位中留不住紫羅帳裏且盤桓。</p>
<p>清一徹禪師封龕霧鎖千峰暗天空斗柄垂三更月落後霜冷雁聲悲唯我清一法姪一生鯁潔半世高韜惟期匿跡藏形不欲舒光耀彩遠追杉菴之遺烈實有煨芋之餘香目視雲霄佛祖推之不出因行掉臂人天挽之難回越山增悽慘之色耶水添哽咽之聲雖然更有末梢為人一句又作麼生夜半曦輪當戶照珠簾倒挂影玲瓏　入塔影疊疊兮非昔非今碧重重兮無成無壞星月繞兮經千古而彌新煙霞生兮歷百劫而常在此是我徹姪最後為人處今日全身獨露大眾見麼掩塔云梅梢月上恰三更嶺外風生號萬籟。</p>
<p>道和穆禪師設供雲寒山蹙額凍斷溪聲咽夜靜老猿啼令人添慘切兄弟們瞥未瞥正是魔強法弱時參天玉筍風吹折唯我道和法姪乃龍塘遠兄之子遠兄一世殷勤半生克苦纂諸祖未纂之鴻庥續五燈未續之烈燄嗟乎時澆世濁無奈玉石遭焚幸穆姪涉危冒險為法忘軀越梁魏走少林以繼其志可謂父纘子述真克家肖子法苑功臣不期月明簾外半途抽身古鏡臺前別行一路大眾還知我穆姪去處麼金鳳不棲無影樹紅輪怎肯墜澂潭。</p>
<p>西凡禪師木主安位楚天空闊月光輝鑑水澂渟鳥不飛截斷千差無異路回途木馬蹋雲歸此是西凡覺姪屢經爐韛久受鉗錘金粟擊碎疑團靈峰拽脫鼻孔自爾解作活計別立生涯擲釣鉤於黃梅山上收因果於孝宣寺中正如片月行空來去渾無凝滯春秋在樹往還那覓形蹤到此已忘彼此不立正偏又如何安置遞代相傳無底缽不萌枝上玉花開。</p>
<p>履元乾禪師火華頂風高鶴夢驚遠峰木落曉霜清石鯨吸盡滄溟水突出青天天外行此是我乾姪始受心印於護國屢登猊座於洞庭眉帶七十二峰青纖塵不染襟藏三萬六千頃滴水無遺誠法門之赤幟為祖域之長城何乃驀地回途而別行一路遽然撒手而直入千峰龍象難留人天莫挽直使雲山蹙額艸木失顏木童因爾興悲石女以之殞涕然猶未是他長處大眾要見他長處麼兔角挑開大火聚層層烈燄現優曇　入塔不居正也不居偏凡聖和融觸處圓別有風光彌宇宙三更那借夜明簾。</p>
<p>靈澤維那火栽樹朢成陰養兒為待老我今尚未衰子去因何早哀哀哀復誰曉艸木含悲生懊惱撒手急須歸去來克賓公案要渠了　入塔赤灑灑淨裸裸提起也宛轉玲瓏放下也連環鉤鎖有時包裏虛空有時虛空包裏無在不在無可不可澤維那澤維那更深不借夜明簾照徹山河千萬朵。</p>
<p>真參火二月煙凝柳乍肥鶯啼花笑弄真機此時處處風光媚正好飄然撒手歸撒手到家須自委分明不必更擬議掀翻薉土與蓮邦閒看青山浮綠水　入塔迥絕中邊了無廣狹一而恒殊混而不雜勿勞更覓真參須知心外無法提骨云且道者箇喚作甚麼入骨云劄。</p>
<p>圓攝知客火將謂我孤汝卻是汝負我若得不孤負還須者把火咄曉風吹散白雲天露出青山千萬朵九嶷火梅香日冷無非觸目菩提霜落烏啼盡是當人境界只饒脫體承當全身擔荷猶欠一著在且道是那一著火光三昧須親證透出威音那畔行　入塔九嶷公真撇脫去住翛然離把捉多年行腳累芒鞋今日藏身於弁嶽休動著萬古長空雲漠漠。</p>
<p>眴目火我有一機瞬目視伊若還不薦更為重提咄直須照顧兩莖眉　入塔九蓮臺畔不許安身五濁界中那容措足正恁麼時忽遇一陣卒風暴雨眴目你向甚處迴避若迴避不及山僧有箇方便入骨云者裏恰好。</p>
<p>徹先禪德火打徹牢關了無先後更有者重○還須親透擲炬云天外白雲任去來松梢明月只仍舊。</p>
<p>玉笥火涅槃生死鏡中花劣相殊形空裏電坐斷千差絕去來東西無路且休戀玉禪人急須薦我今為汝通一線箇裏翻身看是誰金毛百億毫端現。</p>
<p>瞿宗火生死若浮漚涅槃亦夢幻漚夢總非真二俱不可戀宗禪人看轉變回途木馬不須鞭蕩蕩無依鳥道玄。</p>
<p>天壁火風飄飄雨浙浙帶水拖泥送天壁丙丁童子顯神通擲炬云八臂那吒追莫及。</p>
<p>雪林火一靈玅體絕追尋塵不染兮物不侵歷劫分明常自在迥然坐斷去來今只者是謾沉吟看取紅爐飛片雪金烏子夜照高林。</p>
<p>圓通火生則畢竟生死則實不死透過兩重關始知無彼此無彼此休擬議目前無物不圓通燄裏優曇結玉蕊。</p>
<p>舉火盡知禪德別有機籌善知時節去住自由雖然祇如末後一句你作麼生會擲炬云不肯隨人度舊歲翻身極樂逞風流。</p>
<p>舉火正念正念且喜了辦在日挈挈波波去時快快便便靜處急須走過鬧處亦莫留戀祇如靜鬧兩忘又作麼生擲炬云大火聚中看轉變。</p>
<p>德一火斫盡青山額縛雲肩上還驀然撒手處功業兩俱全只如功忘業罷復歸何所烈燄光中辭舊歲金蓮臺上度新年。</p>
<p>慈中火全身與麼來白雲流水任徘徊全身與麼去明月清風常顯露去來渾不涉關津滿目煙光絕點塵燒卻無明皮袋子嵒頭花發劫前春。</p>
<p>舉火嵩野嵩野言行非假汝惠我箇黃庭我贈汝箇火把且道者火把有甚麼用處赫赫無情劈面來風光遍界任瀟灑。</p>
<p>值牲融哲火緊把繩頭不犯他人苗稼牢牽鼻孔從教隨分納些溪東溪西往還自在山前山後水艸無拘其放也清風四蹄其收也明月兩角日久不覺變作箇孤迥迥的露地白牛趁亦不去融哲禪客可謂真牧牛矣只如今日繩頭斷鼻孔穿你又牧箇甚麼[○@火]者裏直須親透過百千剎海一毛吞。</p>
<p>預修火蹋遍江湖走破鞋始朝南嶽又天台袈裟碎把煙雲補拄杖橫挑日月回截斷溪聲頻嘯傲踢翻鳥道絕塵埃正眼看來猶是程途邊事只如不涉程途又作麼生數聲鐵笛秋江外黃葉西風撩亂堆。</p>
<p>隱明火風瑟瑟艸蕭蕭萬木秋聲葉亂飄與汝脫卻孃生褲得逍遙處好逍遙最初句即不問你如何是末後一著擲炬云燒。</p>
<p>從慧火楚山歷盡到江南為問福城五十三勝熱婆羅親指示現成句子不須參瑞雪渾成銀世界紅爐燄裏綻優曇。</p>
<p>舉火盤谷盤谷聽我叮囑三千里外而來來者阿誰一剎那閒而去去者何物了知無去無來豈礙任出任沒今時那畔本自逍遙薉土蓮邦有何拘束雖然祇如凡聖兩忘東西俱泯你又向甚處安身擲炬云雨洗蓼花兩岸紅月澂秋水一江綠。</p>
<p>如意入塔落葉黃秋水綠盡是當人舊面目亙古亙今絕覆藏勿勞向外更馳逐如禪人你還識得者舊面目麼髑髏裏面好風光夜靜龍吟海底水。</p>
<p>難勝入塔勢嵯峨離向背無限輪鎚擊不碎難勝尼會不會皓月輕搖綠水寒白雲飛去青山在。</p>
<p>正心入塔四面絕壁落中閒亦無門日月照不到別是一乾坤正心尼你道是箇甚麼乾坤了知心外元無法滿目青山不是塵。</p>
<p>心蓮耆德入塔門門一切境雪壓青松冷回互不回互雲綻峰頭露回而更相涉螺螄吞皓月不爾依位住金雞啼玉樹雖然只如者箇又向甚麼處著入骨云無縫塔中頻嘯傲不萌枝上辨春秋。</p>
<p>完心玉宗入塔本自完全了無欠缺硬似綿團軟似生鐵嵐風吹不搖劫火焚不熱非修證之可成豈心識之所測二禪客我今為汝重饒舌入骨云不須此外覓根源流水松風無畏說。</p>
<p>入塔廣莫廣莫羨爾撇脫打徹牢關掀翻海嶽聖見凡情一時拋卻須識其中更有一著你道是那一著入骨云寒暑莫能侵瀟然任灑落。</p>
<p>圓覺尼入塔毘嵐雖惡撼之而莫搖劫火雖熱燒之而不著不與凡聖同居超然古今獨脫莫狐疑須領略我今為汝都拋卻擲骨云湖水澂瑩似鏡明秋空萬里大圓覺。</p>
<p>智康尼入塔風吹不入雨灑不溼亙古今而長存歷塵劫而獨立智康尼須委悉入骨云凍開碧澗響潺潺霧鎖巉嵒層岌岌。</p>
<p>日輪入塔者箇上座生平操履與人不同煉成一塊並作一團堅似金剛而不壞瑩若白玉而無瑕仔細看來猶有些渣滓在山僧今日為汝一齊颺卻始獲箇安樂法門入骨云珍重珍重。</p>
<p>靈鑑入塔其來也萬象莫能逃其影其去也一塵無以留其質用而虛寂而照真可謂靈鑑者也只如拈卻照用不涉離微又作麼生鑑提骨云只者箇一點瞞他不得。</p>
<p>入塔寂光土裏了無聖凡之殊無縫塔中奚有男女之別可謂身外無餘身心一如成禮你還知身心一如麼入骨云春園繡遍花如錦不假金鍼玉線功。</p>
<p>松濤入塔通身脫盡沒絲毫豈著孃生舊布袍坐斷煙霞無背面從今休戀楚山高坐斷後又如何雙耳曉開觀碧漢兩眸夜靜聽松濤。</p>
<p>六亡僧入塔鹿野苑中五比丘而證真常龍華會裏六禪人而入寂滅入寂滅者無殊真常之道證真常者奚異寂滅之理祇饒真寂不立人法銷鎔猶有者箇在且道者箇作麼安置入骨云無縫塔中閒歲月團圞聚首話無生。</p>
<p>源朴入塔萬派窮而流自還源千差泯而理應返朴踢翻化城方堪進步拈轉寶所始可忘功只如前後截斷中閒不立源朴你又向甚麼處安身擲骨云薰風影裏春初去流水聲中月乍還。</p>
<p>入塔金風颯颯玉露飄飄雲散千峰氣象高無縫塔好逍遙夜半木人剛轉側玄關金鎖手慵敲。</p>
<p>入塔透出光明藏迥絕纖塵打開解脫門莫留朕跡不可以色見安可以聲求秋風吹斷浮雲夢放出青山萬朵蓮。</p>
<p>入塔其生也不因三緣和合而成其滅也不為四大離散而壞本無來去安有內外煆之愈精煉之成塊念禪人會不會入骨云碧苕波底月團團蒼弁峰頭雲靄靄。</p>
<p>入塔泥牛穿海底石虎嘯風前涅槃與生死二俱莫留連箇中會得安身法石上頻開上品蓮。</p>
<p>彌綸聖圓入塔彌滿清淨綸貫十虛聖凡兩忘圓融不二出入不居於陰界動靜那涉於眾緣既然如是為何又落在山僧手裏類之弗齊混則知處。</p>
<p>入塔鍊得通身絕瑕玲瓏了無比況雖然脫盡根塵看來猶未穩當法乳禪德還知穩當處麼入骨云無影林中任放曠。</p>
<p>入塔幻影滅兮五障銷浮雲散兮一真露無男女之別任去來泯聖凡之號何迷悟德倫優婆夷聽我親分付無陰陽地不同春火內優曇香遍布。</p>
<p>入塔春雨濛濛山色麗春風蕩蕩鳥聲碎就中端的絕囊藏勿用別尋安養地。</p>
<p>寶成入塔由來至寶甚分明任運頭頭總現成徹底掀翻無盡藏從今放下一身輕急薦取更叮嚀不須向外覓無生若耶溪畔春風早細聽黃鸝織柳聲。</p>
<p>慧曇入塔藏身處無蹤跡千眼大悲不可覓無蹤跡處莫藏身脫韁木馬正遊春曇禪德薦也無更聽重重唱鷓鴣昨宵玉女笛三弄吹落梅花滿鑑湖。</p>
<p>水生尼入塔靈木異凡叢生自本條直幼小脫塵埃兼秉聞慧力知幻與離幻非二亦非一覷破有漏身撒手歸蓮宅迥然了無依唯有此真實入骨云秋風落葉天大地黃金國。</p>
<p>入塔寂寥非內寬闊非外劫火洞然者箇不壞舉骨云信之信之你道者箇是壞的是不壞的入骨云從茲放下萬緣空無相光中常自在。</p>
<p>密音入塔白雲自異流水自深桂輪如鏡松風似琴觸目無非般若經耳總是密音截斷千差兮了無背向渾融一致兮不落古今且如何是不落古今一句無影林中閒歲月泥猿夜半嘯孤岑。</p>
<p>黃見山居士入塔見山是山見水是水處處相逢無不是你只如山崩水竭你又見箇甚麼入骨云山頂蓮開十丈蕊。</p>
<p>嚴土禪德入塔四大本空白雲飛而青山露五蘊非有秋風起而梧葉飄脫盡廉纖迥絕染污非情識之可到豈根境之能容嚴土禪德只如者箇你又作麼生湊泊入骨云萬派聲歸海上消。</p>
<p>一光入塔一道常光了無向背內脫根塵外遺世界在凡而凡不知在聖而聖不會箇中別有一般春石上蓮開香復媚。</p>
<p>慧勤隱明入塔慧勤公隱禪德來不同途去共一轍白雲嵒下且莫貪眠流水聲中聽演玅訣且道是甚麼玅訣無言童子為爾說。</p>
<p>入塔遍明遍明為爾相呈勿勞修證本自圓成孤孤卓卓疊疊層層無背無面非色非聲舉骨云且道者箇喚作甚麼乾坤就裏別水底剔金燈。</p>
<p>映虛法真入塔旭日流金風光匝地霜花爆蕊玅用全彰於斯會得蚊蚋蹋翻四大海若也不會蟭螟觸倒五須彌會與不會拈向一邊映虛法真二禪德畢竟是何意旨入骨云放下著。</p>
<p>入塔卓午金星懸越嶺三更紅日落耶溪箇般境界天然異描不成兮畫不齊慈容禪德你還識者箇境界麼入骨云流水光中石犬吠落霞影裏木雞啼。</p>
<p>入塔雲生不離山漚滅還同水生滅本無蹤皆從妄念起識得妄元空究竟歸者裏起元禪德你道者裏是甚麼所在入骨云枯木裏龍吟。</p>
<p>萬如入塔離背離觸非實非虛隨方自在任性無拘煩惱與菩提不二生死與涅槃奚殊急領略莫躊躕從此萬緣俱放下管教徹體自如如。</p>
<p>入塔千差截斷撒手於紅爐燄中一念無私藏身於寂寞界裏絕見離聞超然獨露彌今亙古卓爾全彰道融你還知者裏受用麼花開花落渾閒事雲去雲來只在山。</p>
<p>德元入塔雨過艸生香月明山更悄此處好安身何須向外討德元會麼寒暑莫能侵八風吹不倒。</p>
<p>入塔曉霧溼梨花春風吹柳絮會得目前機即此安身處自誠你還識安身處麼入骨云試看大千俱壞時巍然只箇常堅固。</p>
</div>
<div class='div-other'><a id='mulu142' />
<p class='h1'>百愚斯大禪師塔誌銘<span class='note-inline'>(銘碑高六裁尺闊三尺分二十六行每行六十四字)</span></p><p>盍聞拈花枝葉派演兒孫豎艸因緣光彌震旦天每欲耀一代知覺於光明必生一人焉主持慧燈敷施靈燄自大鑒照徹天下而後五宗並峙法席於海內雖盛衰不同歷唐宋同斯文於未墜我百愚大師乃洞上嫡傳正宗主也師法諱淨斯別號百愚姓谷氏生於河南南陽之桐柏幼見繪畫佛像輒下拜母夫人常曰是殆一比丘乎十歲聞鄰家哭問哭何事曰哭死師云人孰無死我亦有死將如何或曰學長生乃不死師遂有方外志矣十三業儒十九娶婦忽決志離家室題詩以謝其堂上飄然隨所之至鄧州東寺見老僧螺髮有異相曰將往終南師隨之至道林寺老僧曰是子薙髮地矣師遂禮寺僧應宗具出家相老僧終不言姓名而別時為庚午歲年二十一矣居寺中作務如常僧獨禮誦不倦然不知有向上事一日有僧自南方來問師在此何為師云為生死出家耳僧曰如此那能了生死南方有宗門一路急往尋之師遂勇決而行出山陟九華渡南海歷閩越辛未冬圓具報國寺習毘尼期年無所得聞弁山瑞白雪和尚宗風大振乃往白雀參之初見機詘痛自振勵又歷天童遊<span class='corr'>秣</span>陵已而曰吾機緣終在弁山也時弁山隱崆峒相見問如何是未生前面目山便棒師云除卻棒又作麼生山曰日落西山近師禮謝一日上方丈未開口便棒行數步喚米頭師回首山曰是甚麼師遂豁然有省一日聞山激勵乃糾伴打七第三日聞報鐘聲師遂將疑滯盡入琉璃矣山知之乃問曰如何是你主人公師云有眼不見有耳不聞山曰只恁麼便是耶師云正要和尚疑著山笑歸室隨充執事越兩年為歲庚辰山應建安王百丈之請問佛殿簷前為何墮落一花師云詩向梅中得琴從月下彈野狐既脫皮毛因甚虛名千古不昧師云敲空有響擊木無聲冬間日色為何寒冷師云大雄峰高山曰此子有大人之作辛巳三月喚入室付杖拂源流師時年三十二迨山化去守龕後乃掩關楊湖甲申住青龍隆福寺丙戌住嘉定昭慶寺己丑住弁山龍華寺壬辰住越州大能仁寺丙申住雲門顯聖寺庚子住皋亭佛日寺壬寅住國山善權寺癸卯住維揚善慶菴海內卓錫知識如麻粟誰乏因緣師則卓然恬然不事攀援每主法席必士大夫敦禮再拜而始應每至一剎大眾戀如慈母凡所至地數千衲子而糗糧自充師名振珠林人朢之如山斗憶其人當魁梧崖岸高自標榜嚴霜絕巘不示人攀躋路師則和藹必委曲慰所懷來到喝斷眾流時又復一絲不漏宗師之刻苦以誨人者惟師獨也余觀操公稱師出世二十餘年提唱宗風機辨縱橫深拶鉗錘無問飽參顯貴周金剛秀銕面之孤風也傳舍殿堂翛然一衲不驚榮辱利養芙蓉楷黃龍心之芳規也隨機說法適興揮毫不落語言神思洪覺範明教嵩之玅用也法幢所賁即成寶坊辦真實心行真實行悟真實道說真實法化真實眾一動一靜無事而非真實法門大矣哉一切眾生中之平等寂滅光明幢也操公師之嫡嗣其言足徵師嘗謂予曰萬物有萬物之性順其性性乃歸萬物有萬物之情印其情情乃愜夫宗門本孤高而師特出之以坦易洞上門庭本綿密而師又出之以奇特所謂無性不歸無情不得也師忽於乙巳八月遣僧報予曰和尚將別盡散衣缽越數日上堂辭眾翌晨書偈擲筆而逝頂煖徹日夜有漁翁不向蘆灣宿之句為其別刻以傳師生萬曆庚戌五月廿一寅時終康熙乙巳八月廿八卯時世壽五十六僧臘三十五語錄廿卷詩集四卷得法四十二人其上首寒松操北冥湛紫谷覺圓攝遍鹵菴鼎等適侍師而襄大事操作狀屬予以誌師遺命塔善權是冬歸厝澗左眾延操公繼其席請茶毘獲舍利不可勝數鎖子靈骨五色斕斑齒牙目睛全如故建塔寺東北萬松嶺後坤山艮向乃為銘銘曰。</p>
<p style="text-indent:0em" class="lg-abnormal"><div class='lg-row'>曹溪一滴酌古流今一花衍蒂大樹垂陰靈毓嵩高篤生英傑攀璨提能吞川喝月不著槽廠未斷芒鞋披荊蒙棘踏破川崖忽遇弁山根甜瓜熟入室三更如蜂得蜜出林猛虎摩空俊鵰百獸率避片雲共飄卓錫白椎膺荷大事一口西江如如了義海邊龍象石上楩枬盡歸陶冶曲受雕刊得髓得骨如雨如雲鱗依羽附鳳起虯興晚節廣陵得末後句去來日月寺即不住茶毘舍利燦若珠繁不淄不磷萬古長存是善權峰即星宿海上摩斗垣心驚目駭大機大智全體全用無位真人塔歸無縫</div>
</p><p>前進士出身通議大夫詹事府協理府事少詹事兼翰林院侍讀學士加一級龍眠法弟子方拱乾頓首拜撰</p>
</div>
<div class='div-w'><p class="pre">　　　<span class='note-inline'>(報國寺普達備資敬刻<br/>　　百老和尚語錄第二十卷)</span></p>
</div>
<p class='juan'>百愚斯禪師語錄卷第二十</p>
<div class='div-w'><a id='mulu143' />
<div class='div-w'><a id='mulu144' /><div><img src='../images/J36p0712_01.gif' alt='J36p0712_01.gif' /></div>
<div><img src='../images/J36p0712_02.gif' alt='J36p0712_02.gif' /></div>
</div>
<div class='div-w'>
<p class='juan'><a id='mulu145' />百愚禪師蔓堂集卷一</p><p class="byline">桐城方拱乾選</p></div>
<div class='div-w'><a id='mulu146' />
<p class='h2'>歌</p>
<div class='div-w'><a id='mulu147' />
<p class='h3'>懷梅擬古四首</p><p style="text-indent:0em" class="lg-abnormal"><div class='lg-row'>雨過兮窗暗溪漠漠兮煙淡淡煙濃兮春歸庾嶺遙兮雁斷雪飛兮魂亂</div>
</p><p style="text-indent:0em" class="lg-abnormal"><div class='lg-row'>漏滴兮夢寒水溶溶兮月團團月落兮鵲鶩憶和靖兮夜闌詩成兮燈殘</div>
</p><p style="text-indent:0em" class="lg-abnormal"><div class='lg-row'>林空兮香窅人寂寂兮霜皎皎霜冷兮鐘沉問消息兮誰曉南枝兮啼鳥</div>
</p><p style="text-indent:0em" class="lg-abnormal"><div class='lg-row'><span class='corr'>簾</span>動兮月上風戛戛兮波蕩蕩波澄兮天空獨搔首兮惆悵芳心兮無恙</div>
</p></div>
<div class='div-w'><a id='mulu148' />
<p class='h3'>送柴也歸閩</p><p style="text-indent:0em" class="lg-abnormal"><div class='lg-row'>昨從浙江來今又入嶺去千里何迢遙索我歸山句閩海多奇峰飛猿常嘯樹道人活計新自有天然趣君不見他人行處我不行他人住處我不住又不見昔年潦倒隱山翁燒卻芊菴入深處風吹日炙荔枝紅一段馨香任遠布</div>
</p></div>
<div class='div-w'><a id='mulu149' />
<p class='h3'>庚子春厂峰堂主邀余過瞿曇菴踏月抵初而至</p><p style="text-indent:0em" class="lg-abnormal"><div class='lg-row'>落日啣山半昏黃抱笻躞蹀復趨蹌十里松花撲衣香飛濤滾滾下澗旁行盡溪聲到草堂月上層巒影微茫中有厂子憩瓢囊四壁瀟然書滿床綴荷餐霞歲月忘婆娑短髮歌徜徉鏗金戛玉弄修篁坐闢乾坤天一方輪蹄安得至巖房石上苔蹤多虎狼偶來二月柳初狂春風相約牽我裳等閒笑裏聲何長驚散冥鴻返故鄉詩成潦草揮數行落花流水各自忙</div>
</p></div>
<div class='div-w'><a id='mulu150' />
<p class='h3'>久慕上洋王氏梅園辛丑仲春日麗風和景舒物暢偕諸子泛小舟遂獲盤桓信宿以償夙願</p><p style="text-indent:0em" class="lg-abnormal"><div class='lg-row'>柳線娜娜谷風微紫陌行人踏朝晞隔樹煙迷鶯語嫩晴江霞翻錦浪肥小舟行慣諳水脈曉期尋梅問釣磯望中千家屋曬月郊外百頃雪沾衣夢入羅浮春窈窕香驚蝴蝶影紛飛相呼相喚二三子共坐臨流竟忘歸王家池上天欲無桂亭蘭榭疑洞府仙葩異卉百千般鐵榦虯枝互撐拄俄訝臥龍攫浪起轉盼白鳳翔空舞乍似玉人月下依稀臞鶴棲玄圃伯美費盡腕頭力只可看兮不可譜我今來扣花主人幾度問花花不語一片冰心說向誰對客半吞復半吐循環不倦徙闌杆樓頭笛罷珮珊珊羞煞幾多妖冶態肯同桃李話歲寒君不見孤山翁冷澹生涯趣不同放鶴亭邊春常在千古萬古仰其風又不見灞橋客尋香凍斷蹇驢脊皎皎清光遠塵氛秋月蘆花難並跡東君為我一何好十里橫鋪粉瑪瑙徘徊別是一壺天不<span class='corr'>羨</span>十洲與瓊島回首總成醯雞夢寄語遊人須珍重</div>
</p></div>
<div class='div-w'><a id='mulu151' />
<p class='h3'>送紫谷後堂之五臺紫霞谷</p><p style="text-indent:0em" class="lg-abnormal"><div class='lg-row'>多年煙水詢堂奧越國燕京無不到撈得耶溪月一鉤而今欲返臺山道臺山道上春更奢擔月囊雲客如麻自古新豐和者寡無腔笛裏落梅花謾說高山與流水不屬尋常律呂家臨行贈爾鈯斧子此去闕蓁住紫霞紫霞谷深多靈蹟昔有尊宿號紫柏壁上猶存翰墨痕留與後人作標格君不見洞源一派舊來長滔滔不斷入清涼千溪萬壑阻莫住瀰漫大地滋群芳又不見臺山勝境名第一寶樹珍禽人不識石上遍開金芙蕖欲見無緣空相憶為我致意文殊叟跨下青獅無恙否何時騎得到雲間試向風前一哮吼</div>
</p></div>
<div class='div-w'><a id='mulu152' />
<p class='h3'>歌剪絨白輥馬</p><p style="text-indent:0em" class="lg-abnormal"><div class='lg-row'>昔日曾觀子昂畫畫中騏驥妙入神曠然令人動想此畫世間稱奇珍有客惠我剪絨馬斯馬古今罕見者極精殫巧不可言雙眸炯炯寒光灑鼓鬣揚蹄塵不起追風躡電未為比王良善御技<span class='corr'>已</span>窮伯樂顧之徒驚喜玉骨爭肯著雪埋神駒不產渥窪裏久辭征戰汗勞勳懶嘶清風臥香几雕鞍<span class='corr'>已</span>卸利名韁豈貪芝草戀瓊漿雄心歇處忘踢齧逸塵何足誇乘黃得意謾將詰牝牡麟趾龍媒詎尋常畫馬奚如絨馬好霜毛凜凜生輝煌支公有言良可信我今亦復愛神駿若教當今天子知詔購千金價不吝分付圍人緊相從等閒莫放出紗籠只恐秋深明月夜走入蘆花不見蹤</div>
</p></div>
<div class='div-w'><a id='mulu153' />
<p class='h3'>送靈谷之五臺<span class='note-inline'>(有序)</span></p><p style="margin-left:3em">靈谷昔自五臺來歷參久發大誓愿飯僧十萬八千誦法華千部燃二指作回向今欲五臺余嘉其行而作歌送之。</p>
<p style="text-indent:0em" class="lg-abnormal"><div class='lg-row'>曉霽天開鴻初度春風吹起花無數極目煙波正茫茫堪憐誰問福城路有客矍鑠老不頹赤<span class='corr'>腳</span>踏水下五臺看遍江南梅似雪袈裟曾不著點埃不著點埃真瀟灑翻笑無端甘行者十萬八千無漏因勝似餧牛與餧馬道人行履未足誇肯逐兒童捉楊花披襟坐月閒活計胡跪焚香誦三車諸法本來寂滅相黃鶯枝上語偏賒琅琅句滿七千軸豈似循行學筭沙君不見藥王當年焚兩臂為法捐軀志何銳精進之中精進幢供養之中供養最又不見塗膏代燭把指燃燃燈因地修忍僊光明耿耿長不夜千古萬古火中蓮而今欲返清涼去得來索我臨行句金剛窟前有一言均提覿面曾指註前三後三意若何舌頭捩轉說向他文殊不居金色界千峰雲散碧嵯峨</div>
</p></div></div>
<div class='div-w'><a id='mulu154' />
<p class='h2'>五言古詩</p>
<div class='div-w'><a id='mulu155' />
<p class='h3'>蓮沼</p><p style="text-indent:0em" class="lg-abnormal"><div class='lg-row'>靈沼鑿何年經始先人手鬱鬱無凡卉芙蕖依岸柳風迴香濕衣露墜珠交走性賦廉且貞根潛悠復久試問看花人幾能心似否若教心似花證聖何難有珍域即目前胡為列品九徘徊堪獨賞莫問濂溪</div>
</p></div>
<div class='div-w'><a id='mulu156' />
<p class='h3'>冷窗吟</p><p style="text-indent:0em" class="lg-abnormal"><div class='lg-row'>子月正隆寒況兼苦霜雪松巢鶴共語日中烏足折野客吟不成品字煨榾柮翻思持節人冷齒和氈齧衡門有高士僵臥身不層更憐忘軀者安心將臂截銳志不可磨千載風凜冽此道今何遐堪悲不堪說</div>
</p></div>
<div class='div-w'><a id='mulu157' />
<p class='h3'>登弁峰頂</p><p style="text-indent:0em" class="lg-abnormal"><div class='lg-row'>偶登蒼弁巔紆目千里外天地一胸襟長江飄素帶謦欬發清風萬壑鳴幽籟浮雲倏變更令人增感慨</div>
</p></div>
<div class='div-w'><a id='mulu158' />
<p class='h3'>曉望</p><p style="text-indent:0em" class="lg-abnormal"><div class='lg-row'>曙色盪簾珍禽鳴鼓翮畏寒臥起遲披襟聊斫額雲<span class='corr'>斂</span>望鄉關煙樹千重隔宇宙半微茫霜風正蕭索勞生苦何煩誰能解自適堪<span class='corr'>羨</span>海鷗閒嘗狎無事客</div>
</p></div>
<div class='div-w'><a id='mulu159' />
<p class='h3'>夜坐覽坡僊集得黠字</p><p style="text-indent:0em" class="lg-abnormal"><div class='lg-row'>夜寂漏聲稀風雨驟然聒打我窗紙穿倒弄簾鉤戛篆銷幌影寒雁叫羽橫刷偶讀蘇子忽笑靈鼠黠人為物最靈奚焉弗覺察良由情斷牽古今不可拔智愚無靈凡天地恣管轄</div>
</p></div>
<div class='div-w'><a id='mulu160' />
<p class='h3'>春宵遣懷</p><p style="text-indent:0em" class="lg-abnormal"><div class='lg-row'>夜寒不成眠振衣聊復起搔首<span class='corr'>弄殘</span>燈<span class='corr'>微</span>風生竹裏誰招月來窗勾引梅放蕊梅月兩交輝萬籟靜沉水有客萬緣空身心亦如洗歌罷獨徘徊此情難共委寥宇宙間長嘯聲不<span class='corr'>已</span></div>
</p></div>
<div class='div-w'><a id='mulu161' />
<p class='h3'>送谷山和尚返古虔</p><p style="text-indent:0em" class="lg-abnormal"><div class='lg-row'>梧陰滴翠濃菱芡香波竅正好恣高譚奚為動還棹月滿十八灘迢遞三千里愧斯守株人無能附驥尾各懷天一涯悠夢託流水祖燈多嶺南古虔復振起千載澤群蒙章貢流不<span class='corr'>已</span>他日抱笻經遙尋詠鶺鴿空拳作人事相見莫掩扃</div>
</p></div>
<div class='div-w'><a id='mulu162' />
<p class='h3'>哭曹山啟元大師</p><p style="text-indent:0em" class="lg-abnormal"><div class='lg-row'>去年八月裏排闥樛園中談心笑明月啜茗話秋風杖黎踏歌去闢雲搆梵宮此宮還未竣別我何匆匆吳山落暮色鑑水正微茫砥柱中流斷疇乃作慈航泉石爭哽咽猿鳥競哀傷我哭天垂淚萬里傾滂沛不是思慕情亦非手足義痛哉末世時真風將恐墜</div>
</p></div>
<div class='div-w'><a id='mulu163' />
<p class='h3'>丙申夏月重晤任運法兄承惠墨詶酢月餘遂欲別復訂雲門之約</p><p style="text-indent:0em" class="lg-abnormal"><div class='lg-row'>憶昔聚雄峰瞬息十六載彼此兩鬢絲相笑復相駭挑燈話忘眠鄉譚喜未改遙惠以客卿滿室飛光彩筆底生雲煙金箋結蓓蕾縷縷鬱陶思[颱-台+弗][颱-台+弗]南薰解聽雨坐茅堂烹泉沸玉蟹大賈貴深藏鴻鵠志高愷千里一帆輕別我去瀟灑莫負會稽盟垂虹釣東海</div>
</p></div>
<div class='div-w'><a id='mulu164' />
<p class='h3'>秋夜</p><p style="text-indent:0em" class="lg-abnormal"><div class='lg-row'>水煙縈荇絲微涼生素髮露滴桂花根簾捲玲瓏月瓦鐺然桂枝香霧靄林樾銀河搆羽橋乘槎興莫閼蟲泣懷宋玉秋聲葉底發逝者歎如斯好景成倏忽</div>
</p></div>
<div class='div-w'><a id='mulu165' />
<p class='h3'>宿梅園</p><p style="text-indent:0em" class="lg-abnormal"><div class='lg-row'>秋色爛如春幽香乍可掬深塢有梅園煙霞生竹屋紅日半崦嵫白雲留我宿麻餈飽不饑柴床夢易熟流水亦堪琴青山好遊目何日偷餘閒再享茗香福</div>
</p></div>
<div class='div-w'><a id='mulu166' />
<p class='h3'>過竹香居兼贈巨浪主人</p><p style="text-indent:0em" class="lg-abnormal"><div class='lg-row'>百畝水雲鄉窈窕抱幽獨沙暖鳧鴈多林明生海旭有客愛隱淪數椽聊自足板橋通流水半梅兼半竹春回香滿室風搖疑戛玉落花自成詩好鳥賡相續曾聞到者稀我來極遊目籬菊解笑人秋風倒牽服信宿幾逗留為唱新<span class='corr'>豐</span>曲曲罷復長嘯萬里江天綠</div>
</p></div>
<div class='div-w'><a id='mulu167' />
<p class='h3'>鵲營巢</p><p style="text-indent:0em" class="lg-abnormal"><div class='lg-row'><span class='corr'>羨</span>爾珍禽靈擇木托高志拮据自營為聊作目前計春深帶雛飛曷有眷巢意曾聞北海鵬背負垂天翅崩騰六合雲變化形無寄矧茲達道人無悶而遯世造物莫能拘胸襟羅天地嗟彼戀窟蛇彈丸不可棄勞生亦復爾寧免桎梏累</div>
</p></div>
<div class='div-w'><a id='mulu168' />
<p class='h3'>觀海</p><p style="text-indent:0em" class="lg-abnormal"><div class='lg-row'>薄暮臨高臺憑虛一登跳千里何茫茫滄溟正浩浩白浪如山頹火雲波底照魚龍影紛飛乾坤忽顛倒還疑起鶤鵬天風吼萬竅令我骨毛寒倏爾動懷抱人生良可悲興廢總幻泡欲寫莫能言徘徊發長嘯</div>
</p></div>
<div class='div-w'><a id='mulu169' />
<p class='h3'>再過吳淞寓普賢菴</p><p style="text-indent:0em" class="lg-abnormal"><div class='lg-row'>買棹遠尋鐘一庵負城郭綠水自縈迴白雲抱樹腳佛燈映海霞茶熟驚野鶴我來正清秋諸景未寂寞芙蓉撩亂開紅葉剛乍脫屈指十餘霜顧盼猶如昨相逢盡少年相識半凋落隙駒誠難挽世事浮雲薄詩成將寄誰明月可常託</div>
</p></div>
<div class='div-w'><a id='mulu170' />
<p class='h3'>月浦野步</p><p style="text-indent:0em" class="lg-abnormal"><div class='lg-row'>漠漠天涯外悠悠東海瀆晴煙浮蜃閣芳樹靄紅塵依岸暫維舟極目曠無垠林雞啼午後村犬吠花津涼飆刺短袖細露濕青巾片雲孤野鶴萬里一閒身野老鄉談異解笑語未真江山幾改變流水不知春惟有浦上月千秋獨照人</div>
</p></div>
<div class='div-w'><a id='mulu171' />
<p class='h3'>挑柴途中口號</p><p style="text-indent:0em" class="lg-abnormal"><div class='lg-row'>山家何所事生涯寄野樵帶葉斫青榦擔雲歸路遙緩步下危嶺橫肩過小橋悠哉忘帝力忽聽南山</div>
</p><p class="head4">其二</p>
<p style="text-indent:0em" class="lg-abnormal"><div class='lg-row'>一曲聲未<span class='corr'>已</span>夕陽澹流水亂石響松濤寒花爆霜蕊憶昔爛柯人一去不知春令我增懷抱千古共誰論</div>
</p></div>
<div class='div-w'><a id='mulu172' />
<p class='h3'>湧金亭看秋色</p><p style="text-indent:0em" class="lg-abnormal"><div class='lg-row'>郊外雨初晴風煙<span class='corr'>斂</span>亭際我來試策游秋色勝春媚野棠數里紅長江一錦庇石壁流丹霞亂山疊黃花暗窺人蝶翅挾香膩竹根迸細泉鷺鶿傍午行吟過澗東葉響驚犬吠不<span class='corr'>羨</span>米家圖別在一天地</div>
</p></div>
<div class='div-w'><a id='mulu173' />
<p class='h3'>偶修善權佛殿月臺適有謗者瑞魯毛居士贈以詩依韻酬之</p><p style="text-indent:0em" class="lg-abnormal"><div class='lg-row'>慨茲黍離離鼷鼠晝行蔓佛燈久塵霾芳規去年這莖草昔人標布金長者願於義苟無私當仁何必遜經始號靈臺千古曰成憲幸爾有知音立言發高論稱譽亦非榮詆訾胡為困何以報瓊瑤自慚多委頓月下細披之助我窮愁健</div>
</p></div>
<div class='div-w'><a id='mulu174' />
<p class='h3'>山中苦雨</p><p style="text-indent:0em" class="lg-abnormal"><div class='lg-row'>一秋九十日兩月苦淋漓滴穿頑石眼愁斷案山眉老農咸在望收藏賴此時高低田盡沒禾黍刈何期新餉無可辦舊賦更難支有客朝炊玉瓦鐺爨瓊枝常懷杞人憂寒花為我悲憑虛天外看城郭浸玻璃</div>
</p></div>
<div class='div-w'><a id='mulu175' />
<p class='h3'>夜讀弘秀集</p><p style="text-indent:0em" class="lg-abnormal"><div class='lg-row'>有唐三百年人文盛且優騷壇推李杜緇林擅齊休上人五十二雪曲遞唱酬戛金爭播玉截錦綴貂裘雄有拔山力勢能障海流逮茲千餘載冷然韻不改片片析瓊枝字字成珠壘詠之以忘憂目生光彩光彩耀古今幾得古人心夜深屋梁月獨寒擁衾復長嘆霜花盈衣襟</div>
</p></div>
<div class='div-w'><a id='mulu176' />
<p class='h3'>五月二十一是余初度諸子各以詩偈為壽予亦不禁鄙懷遂依韻和之</p><p style="text-indent:0em" class="lg-abnormal"><div class='lg-row'>搔首雪花飛驚看寒碧映晴巒入畫圖風鐸向天詠荷動水烝煙江澄鷗汎鏡孰能為解嘲笑傲生平慶</div>
</p><p class="head4">其二</p>
<p style="text-indent:0em" class="lg-abnormal"><div class='lg-row'>菡萏笑風狂憑欄光揜映晚霞織錦天幽籟雅歌詠萍跡浪生愁蒲姿霜落鏡空慚馬齒增魚鳥為喧</div>
</p><p class="head4">其三</p>
<p style="text-indent:0em" class="lg-abnormal"><div class='lg-row'>蕉窗傍小池瀲灩遞搖映籜粉欲成團翠雛擬學詠廚空愁見賓髮短羞窺鏡一紀又虛添自敲詩自慶</div>
</p></div>
<div class='div-w'><a id='mulu177' />
<p class='h3'>遊八公洞</p><p style="text-indent:0em" class="lg-abnormal"><div class='lg-row'>行入深深處幽曠隱逸多松老前人句歌看花敲竹戶坐石挽藤蘿山泉分古韻春色亂庭欲歸歸未得愛此風月窩</div>
</p></div>
<div class='div-w'><a id='mulu178' />
<p class='h3'>行泊河橋</p><p style="text-indent:0em" class="lg-abnormal"><div class='lg-row'>行行一百里日暮到河橋舟艤河橋畔遙聞吹洞簫簫罷人何處落花隨水去偶逢白鷺鶿與我同心緒心緒有何憑東風颺柳絮絮飛二月天細雨亂如煙最是不堪聽聲聲啼杜鵑</div>
</p></div></div>
<p class='juan'>蔓堂集卷第一<span class='note-inline'>(終)</span></p>
<p class='juan'><a id='mulu179' />百愚斯禪師蔓堂集卷第二</p><p class="byline">嗣法門人智　朴編</p><p class="byline">桐城方拱乾甦菴閱</p>
<div class='div-w'><a id='mulu180' />
<p class='h2'>七言古詩</p>
<div class='div-w'><a id='mulu181' />
<p class='h3'>靈松</p><p style="text-indent:0em" class="lg-abnormal"><div class='lg-row'>輪囷古榦凝寒翠氣蓋森森雄拔類錯落虯枝摩太青髼鬆偃仰空塵世弄月嘲風不自禁凌霜傲物得人畏夜深疑是奏瑤琴影動雲濤頻亂墜挂冠久謝大夫名身退非慮小人忌我亦逃禪何有鄉與君共話歲寒志群芳雪後始知慚獨立無能奪其萃飽飫煙霞老益堅挺然亙古撐天地</div>
</p></div>
<div class='div-w'><a id='mulu182' />
<p class='h3'>遊洞巖</p><p style="text-indent:0em" class="lg-abnormal"><div class='lg-row'>摳衣扶策躡奇蹤執炬攀危探仙窟稜層匍匐笑老猿委蛇崱屴頻顛蹶石罅玲瓏奪神工萬竅騰輝嵌寶月晨風[颱-台+弗][颱-台+弗]散天香玉液瓊漿流不竭靈葩不卸自長春彩雲靉靆籠林樾幽深處處架虹橋壺天別自開宮闕藤蘿倒挂挽鰲鬚蒼蘚輪囷披紺髮徘徊躑躅興何勝偶出洞門笑不歇渾身帶露濕淋漓回首看山眼突兀</div>
</p></div>
<div class='div-w'><a id='mulu183' />
<p class='h3'>遊五洩</p><p style="text-indent:0em" class="lg-abnormal"><div class='lg-row'>削出嵯峨奇更奇驚看號叫走馮夷銀河誰將忽決斷飄颻千尺倒懸眉[巨*寸]耐天孫剪為五玉練飛飛隨風舞激湍觸石濺銀濤萬斛珠璣噴如雨靈湫莫測通蛟宮掣電轟雷震聾瞽攀藤更上一重巔足下日輪剛欲午七十二峰看不厭峰峰爭吐青蓮瓣昔有開山靈默翁驅神役鬼壘天塹愧我來時何太遲不得追隨空眷戀徜徉月下竟忘歸催歸回首雲煙變逶迤十里出青口倚杖溪邊笑拍手此景非獨人間稀只應天上亦希有</div>
</p></div>
<div class='div-w'><a id='mulu184' />
<p class='h3'>題墨蘭</p><p style="text-indent:0em" class="lg-abnormal"><div class='lg-row'>揮霍淋漓輕煤掃圖成幽蕙看轉好影落銀箋淡復濃纖葉橫斜和煙裊不藉春風花自開花開不逐春風老無人靜裡暗浮香肯與群芳鬥花藻錦心獨抱樂天真德不孤兮石為鄰堪<span class='corr'>羨</span>氣味同君子徹盡風霜不染塵</div>
</p></div>
<div class='div-w'><a id='mulu185' />
<p class='h3'>登國山覽東吳封禪碑</p><p style="text-indent:0em" class="lg-abnormal"><div class='lg-row'>一步一歇臨高頂青天漸近毛髮冷驚看疊嶂不知重笑指白雲千萬頃勞生擾擾隙中塵浮世茫茫眼裏青孫家封禪載殊祥天璽龍圖讖其永吳國花宮安在哉空負流泉作悲哽皇天無親不可期曾聞在德不在鼎塞海[祝/土]城何太癡今古英雄幾個醒回首忽聽下方鐘斷送斜陽過西嶺春風暗裏醉遊人拄杖歸來深酩酊</div>
</p></div>
<div class='div-w'><a id='mulu186' />
<p class='h3'>詠菊</p><p style="text-indent:0em" class="lg-abnormal"><div class='lg-row'>乞得鄰家一盆菊扶向齋頭伴幽獨幸爾客到不憂貧丰姿爽氣清人目靜看翩翩蛺蝶飛寒香馥馥襲輕衣對風解笑不解語喜占秋光弄素輝錯落蓓蕾籠煙紫參差露蕊傾珠璣不與春葩爭豔麗欲同白石老松扉此花一開眾花歇自古號為霜中傑試問相知更有誰脈脈無言憶靖節</div>
</p></div>
<div class='div-w'><a id='mulu187' />
<p class='h3'>遊張公洞</p><p style="text-indent:0em" class="lg-abnormal"><div class='lg-row'>聞說張公洞最好秉燭特來尋幽窅雲梯嶮巇路百盤下臨蛟宮萬丈島仙蹤怪跡不知名鬼工神斧弄奇巧瓊漿倒瀉灌芝田丹灶無煙生碧草細聽珍禽雜管絃轉盼靈葩砌瑪瑙欣逢八月木犀天香風不斷頻繚繞徘徊花藏界裏遊頓使塵襟除熱惱誰知此地非人間我欲誅茅來送老</div>
</p></div>
<div class='div-w'><a id='mulu188' />
<p class='h3'>送[、/(、*、)]菴石二禪人還義山</p><p style="text-indent:0em" class="lg-abnormal"><div class='lg-row'>秋風蕭索暮山紫楚雲吳樹幾千里禪客南詢不憚勞遠涉荊溪扣玄旨潦倒從來一字無那有佛法挂人齒生平多被業風吹越國揚州無定止說妙談玄愧不能一片身心付流水君今別去返衡陽湖天煙浪正茫茫路途草鞋須珍重拈卻語句勘諸方唯有義山真可<span class='corr'>羨</span>鉗鎚惡辣多機變與我最是好弟兄廿載相識不相見到彼若復問行藏莫謂善權住破院</div>
</p></div>
<div class='div-w'><a id='mulu189' />
<p class='h3'>月夜同古樵鹵菴諸子登潤州雙峰頂</p><p style="text-indent:0em" class="lg-abnormal"><div class='lg-row'>夜靜霜風摵疏竹歡遊何必<span class='corr'>羨</span>金谷買屐尋幽兼秉燭相呼相喚共躑躅雲磴紆迴起復仆攀蘿捫壁繞山腹欲窮絕頂豁雙目劃然一嘯驚林麓湧出銀似推穀萬里煙光浮白玉仰觀星斗亦堪掬細聽波底龍吟曲更向峰頭覓華屋屋中主人淳且朴烹茗同盤餐黃獨詩成句裏山鬼哭試問焦公今在不空餘丹井臥麋鹿人生何苦不知足富貴總歸碁一局歸去來兮更漏促聊借松頂鶴巢宿</div>
</p></div>
<div class='div-w'><a id='mulu190' />
<p class='h3'>過與可沈居士舊隱</p><p style="text-indent:0em" class="lg-abnormal"><div class='lg-row'>滿架詩書一草堂紫藤百尺魚梁春禽門外噪斜陽我來不見梅源主泉石唯餘翰墨香</div>
</p></div>
<div class='div-w'><a id='mulu191' />
<p class='h3'>望雨<span class='note-inline'>(辛丑歲大旱故有此作)</span></p><p style="text-indent:0em" class="lg-abnormal"><div class='lg-row'>五月六月天不雨老圃老農咸叫苦每年播種在黃悔此際禾莖未插上深溪陡然成淺溪小暑酷來勝大暑桔槔遠近盡停聲怪底商羊胡不舞空裏一片烏雲來勃然隱隱動輷雷轉盼好似雨將至倏爾又被風吹開今日挨過看明早依舊晴空如帚掃溝壑絕涓流林木皆枯槁再經三日五日不降霖管教老幼蒼生無可保安得烏藤長百丈搗穿銀河徹底放浸殺旱魃不較多好看平田三尺浪</div>
</p></div></div>
<div class='div-w'><a id='mulu192' />
<p class='h2'>五言律詩</p>
<div class='div-w'><a id='mulu193' />
<p class='h3'>賦得樹影中流見</p><p style="text-indent:0em" class="lg-abnormal"><div class='lg-row'>誰把圖橫展。還疑筆走煙。無根枝倒出。有葉影分先。雲散丹青地。魚遊水墨天。群流雖鎖斷。不礙往來船。</div>
</p></div>
<div class='div-w'><a id='mulu194' />
<p class='h3'>詠法界寺銀杏樹</p><p style="text-indent:0em" class="lg-abnormal"><div class='lg-row'>氣鬱凌霄漢。婆娑接地陰。夜栖禪月皎。日引怪禽吟。九夏果含玉。三秋葉落金。渾忘年代遠。一柱砥叢林。</div>
</p></div>
<div class='div-w'><a id='mulu195' />
<p class='h3'>野望</p><p style="text-indent:0em" class="lg-abnormal"><div class='lg-row'>孤煙林外迥。野色望中收。影綠梅初熟。雲黃麥欲秋。閒心隨鶴止。逸興寄波流。得句誰同賞。斜陽滿樹頭。</div>
</p></div>
<div class='div-w'><a id='mulu196' />
<p class='h3'>夏夜</p><p style="text-indent:0em" class="lg-abnormal"><div class='lg-row'>愛涼開竹牖。孤坐對南薰。雉堞月初上。嗣階影乍分。徘徊螢散彩。搖映水梭紋。野思沈虛籟。鐘聲逐斷雲。</div>
</p></div>
<div class='div-w'><a id='mulu197' />
<p class='h3'>寄漢融朱居士</p><p style="text-indent:0em" class="lg-abnormal"><div class='lg-row'>聞君曾兩顧。媿未啟荊扉。無壁安題鳳。有亭堪寄衣。道交千里契。念異寸心違。勿謂不相值。月明樹樹輝。</div>
</p></div>
<div class='div-w'><a id='mulu198' />
<p class='h3'>煮茶</p><p style="text-indent:0em" class="lg-abnormal"><div class='lg-row'>坐倦猶思茗。分薪向小鐺。初看疑霧起。更聽若蛩鳴。味戰昏魔遠。香撩詩興清。趙州無限意。珍重向人傾。</div>
</p></div>
<div class='div-w'><a id='mulu199' />
<p class='h3'>詠螢</p><p style="text-indent:0em" class="lg-abnormal"><div class='lg-row'>丹鳥名傳久。冷然體自輕。浮沉隨處度。隱顯順時行。伴讀欣幽室。全生遠禁城。夜來蒲上宿。疑是七星橫。</div>
</p></div>
<div class='div-w'><a id='mulu200' />
<p class='h3'>病起</p><p style="text-indent:0em" class="lg-abnormal"><div class='lg-row'>自愧身縈癖。春光<span class='corr'>已</span>半過。試行憑杖力。見客怯言多。夢暇常同鶴。形臞懶盼柯。幸期得小健。聊作一吟哦。</div>
</p></div>
<div class='div-w'><a id='mulu201' />
<p class='h3'>元旦登山</p><p style="text-indent:0em" class="lg-abnormal"><div class='lg-row'>探奇聊仗策。攀磴躡危巔。怪石雲千簇。晴湖鏡一圓。村閒聽好鳥。凍斷看飛泉。小憩崖臺上。春風軟似綿。</div>
</p></div>
<div class='div-w'><a id='mulu202' />
<p class='h3'>梅徑</p><p style="text-indent:0em" class="lg-abnormal"><div class='lg-row'>傍水春何好。南枝蕊競肥。色分鶴背冷。影碎蝶魂飛。看月疑堆雪。穿風亂點衣。聊因送客處。門外踏香歸。</div>
</p></div>
<div class='div-w'><a id='mulu203' />
<p class='h3'>夏日遊銕壁居</p><p style="text-indent:0em" class="lg-abnormal"><div class='lg-row'>撥雲尋鳥道。危磴碧蘿攀。逸韻仙橋古。香風樵徑還。鑑湖分海口。石壁接天關。絕頂舒長嘯。乾坤一掌間。</div>
</p></div>
<div class='div-w'><a id='mulu204' />
<p class='h3'>除夕前一日</p><p style="text-indent:0em" class="lg-abnormal"><div class='lg-row'>臘盡驚梅放。香風暗動簾。半生方外客。一歲夢中添。積雪烹新茗。裁雲補舊縑。何時完筆債。免惹野鷗嫌。</div>
</p></div>
<div class='div-w'><a id='mulu205' />
<p class='h3'>詠秋蟬</p><p style="text-indent:0em" class="lg-abnormal"><div class='lg-row'>素志多高尚。清吟足一枝。外形欣自得。忘味樂天倪。露薄傷時變。風微寄遠思。秋來無限意。堪惜幾人知。</div>
</p></div>
<div class='div-w'><a id='mulu206' />
<p class='h3'>重陽日訪龍潛玄素法兄途中作</p><p style="text-indent:0em" class="lg-abnormal"><div class='lg-row'>為尋白社友。迢遞入深阿。佳節途中賞。幽情客裏多。菊香烝野徑。鴈影蘸江波。高隱知何處。夕陽清磬過。</div>
</p></div>
<div class='div-w'><a id='mulu207' />
<p class='h3'>偕行秋色裏</p><p style="text-indent:0em" class="lg-abnormal"><div class='lg-row'>沓嶂含蒼翠。尋幽竹徑斜。霜花侵短鬢。丹葉落晴霞。問鴈情何闊。穿雲興更奢。笑談明月裏。石上且烹茶。</div>
</p></div>
<div class='div-w'><a id='mulu208' />
<p class='h3'>雨窗即事</p><p style="text-indent:0em" class="lg-abnormal"><div class='lg-row'>柿酣秋漸老。小硯足生涯。蕉響來山雨。風狂集暮鴉。人情隨所適。世事亦何嗟。落葉催砧急。禦寒且續麻。</div>
</p></div>
<div class='div-w'><a id='mulu209' />
<p class='h3'>歲暮遣懷</p><p style="text-indent:0em" class="lg-abnormal"><div class='lg-row'>年盡事何盡。得休且便休。新詩寄故友。往跡付東流。日曬荷衣暖。雪香草閣幽。瀟然忘蝶夢。酌茗笑莊周。</div>
</p></div>
<div class='div-w'><a id='mulu210' />
<p class='h3'>夏日訪丹溟法兄</p><p style="text-indent:0em" class="lg-abnormal"><div class='lg-row'>為訪金襴友。飛帆兩度遊。新荷香亂渚。疏竹影侵樓。客久憐多病。年高喜白頭。此心誰共曉。攜手肅芳洲。</div>
</p></div>
<div class='div-w'><a id='mulu211' />
<p class='h3'>重過練川昭慶寺</p><p style="text-indent:0em" class="lg-abnormal"><div class='lg-row'>疁城煙景好。帶雨遠揚舲。岸柳因誰綠。庭蘭為我馨。榻餘昔日夢。鏡異舊時形。[巨*寸]耐薰風急。催丹不肯停。</div>
</p></div>
<div class='div-w'><a id='mulu212' />
<p class='h3'>暮冬即事</p><p style="text-indent:0em" class="lg-abnormal"><div class='lg-row'>雪霽園林好。幽情歲底奢。洗鐺頻煮月。留客共餐霞。凍解溪腸咽。煙凝谷口遮。老藤閒不住。隔水探梅花。</div>
</p></div>
<div class='div-w'><a id='mulu213' />
<p class='h3'>詠雪</p><p style="text-indent:0em" class="lg-abnormal"><div class='lg-row'>擁毳獨聞鐘。參差倒壓松。山高形易老。梅瘦蕊偏重。少室今猶冽。程門久不逢。偶疑人世變。樓外失千峰。</div>
</p></div>
<div class='div-w'><a id='mulu214' />
<p class='h3'>秋日過化山訪位中法兄</p><p style="text-indent:0em" class="lg-abnormal"><div class='lg-row'>煙寒秋欲老。山亂影猶迷。清磬雲門寺。晨歌耶水溪。昔年懷勝隱。今日見真棲。話久情忘處。高軒桂月低。</div>
</p></div>
<div class='div-w'><a id='mulu215' />
<p class='h3'>隆福寺</p><p style="text-indent:0em" class="lg-abnormal"><div class='lg-row'>流霞磨殿角。額古見遺蹤。闢徑通三泖。開門對九峰。月移鶴夢穩。花襯馬蹄重。千載名藍地。雲閒夜半鐘。</div>
</p></div>
<div class='div-w'><a id='mulu216' />
<p class='h3'>昇仙臺<span class='note-inline'>(王可交成仙處)</span></p><p style="text-indent:0em" class="lg-abnormal"><div class='lg-row'>榭老餘荒砌。至今思可交。水流空有月。鶴去獨遺巢。丹灶和煙冷。碁盤任雨敲。蓬萊知在邇。秋色滿蘆幻。</div>
</p></div>
<div class='div-w'><a id='mulu217' />
<p class='h3'>酒缶山<span class='note-inline'>(昔韓世忠勞軍處。通鑑云。世忠後軍屯青龍。即此也。)</span></p><p style="text-indent:0em" class="lg-abnormal"><div class='lg-row'>積壘成高阜。年深事可傷。殘虹沉劍氣。夜雨盪壺漿。勳業埋荒草。雄心寄北邙。何時開醉眼。共笑白雲忙。</div>
</p></div>
<div class='div-w'><a id='mulu218' />
<p class='h3'>白鶴江</p><p style="text-indent:0em" class="lg-abnormal"><div class='lg-row'>岸樹聯沙觜。霜翎影蘸波。時聞清唳遠。乍見片雲過。細雨侵紅蓼。白萍照綠莎。子喬乘去後。幽夢逐漁歌。</div>
</p></div>
<div class='div-w'><a id='mulu219' />
<p class='h3'>會龍菴</p><p style="text-indent:0em" class="lg-abnormal"><div class='lg-row'>雲深開白社。遠水遞重圍。玉齒經聲朗。金龕佛火微。禽閒頻入定。月上不關扉。夜夜群龍聚。聞鐘帶雨歸。</div>
</p></div>
<div class='div-w'><a id='mulu220' />
<p class='h3'>獅子橋</p><p style="text-indent:0em" class="lg-abnormal"><div class='lg-row'>煙鎖關津斷。金猊隔岸通。風生聞夜吼。草偃見毛豐。荻白溪眉老。霞酬水面紅。久忘狐兔跡。險處架長虹。</div>
</p></div>
<div class='div-w'><a id='mulu221' />
<p class='h3'>戒衣亭</p><p style="text-indent:0em" class="lg-abnormal"><div class='lg-row'>昔日曾分付。誰將挂此亭。條衣流水樣。色染遠山青。錦綻煙生藹。光飛夜聚螢。寄言雞足老。莫使亂飄零。</div>
</p></div>
<div class='div-w'><a id='mulu222' />
<p class='h3'>除夕</p><p style="text-indent:0em" class="lg-abnormal"><div class='lg-row'>打掃階前雪。留詩且補窗。年增空自惜。齒缺不成雙。剪燭留金蕊。烹泉瀉玉缸。坐深因送臘。鈴語落吳江。</div>
</p></div>
<div class='div-w'><a id='mulu223' />
<p class='h3'>初夏懷穀山和尚</p><p style="text-indent:0em" class="lg-abnormal"><div class='lg-row'>章江分棹處。十載愧離居。春去難留夢。鴈回猶見書。參差煙樹杳。迢遞水雲疏。一榻高懸久。何時過我廬。</div>
</p></div>
<div class='div-w'><a id='mulu224' />
<p class='h3'>酬朱漢融居士</p><p style="text-indent:0em" class="lg-abnormal"><div class='lg-row'>晴煙籠鶴渚。一棹夕陽回。梅老香涵雪。春深花戀臺。月依流水活。山傍畫圖開。莫訝幽齋冷。乘閒且再來。</div>
</p></div>
<div class='div-w'><a id='mulu225' />
<p class='h3'>檇李道中</p><p style="text-indent:0em" class="lg-abnormal"><div class='lg-row'>殘暉籠遠樹。錦纜繫春風。波響魚吞影。花驚鳥啄紅。人家榆柳隔。鄉國夢魂通。煙雨樓何處。蒼茫在望中。</div>
</p></div>
<div class='div-w'><a id='mulu226' />
<p class='h3'>過水月菴贈竺賓</p><p style="text-indent:0em" class="lg-abnormal"><div class='lg-row'>薄暮投香剎。苔深一杖通。橋橫明月。廚傍落花紅。滌缽魚心悅。敲詩鳥定空。主人情不<span class='corr'>已</span>。連日對春風。</div>
</p></div>
<div class='div-w'><a id='mulu227' />
<p class='h3'>雨後登玉峰彌勒閣</p><p style="text-indent:0em" class="lg-abnormal"><div class='lg-row'>雨餘山色好。牽袂躡雲梯。嘯裏江天隱。望中樓閣低。花頻留客坐。鳥獨向風啼。兜率疑何近。蒼蒼煙樹迷。</div>
</p></div>
<div class='div-w'><a id='mulu228' />
<p class='h3'>閔浦曉望</p><p style="text-indent:0em" class="lg-abnormal"><div class='lg-row'>曙色分茅店。人家近渡頭。煙描雲外樹。雪點浪中鷗。短笛催鄉夢。飛絲繫客愁。徘徊搔首望。隔岸喚漁舟。</div>
</p></div>
<div class='div-w'><a id='mulu229' />
<p class='h3'>宿亭林寶雲寺雪朗上人房</p><p style="text-indent:0em" class="lg-abnormal"><div class='lg-row'>雨過亭林暮。偶來借榻眠。窗寒花弄月。池靜露生蓮。坐久因情洽。談深識王賢。忽聞流水外。鐘打五更天。</div>
</p></div>
<div class='div-w'><a id='mulu230' />
<p class='h3'>花承蓮座</p><p style="text-indent:0em" class="lg-abnormal"><div class='lg-row'>列岫自天削。芙渠瓣瓣開。涼風生碧沼。丹葉點金臺。影亂流雲度。香飛驟雨來。雙趺聊一坐。身世遠塵埃。</div>
</p></div>
<div class='div-w'><a id='mulu231' />
<p class='h3'>秀屏春樹</p><p style="text-indent:0em" class="lg-abnormal"><div class='lg-row'>雲開飛翠羽。怪石淡煙籠。春藹鋪鮮錦。巖花著嫩紅。四時風雨易。一色古今同。眼飽渾忘倦。猶疑在畫中。</div>
</p></div>
<div class='div-w'><a id='mulu232' />
<p class='h3'>秋夜客中閒詠</p><p style="text-indent:0em" class="lg-abnormal"><div class='lg-row'>海棠眠正穩。振策獨吟時。風定螢喧竹。水香花落池。幽情孤嶼遠。客夢片雲知。此際真堪惜。冰壺滿貯詩。</div>
</p></div>
<div class='div-w'><a id='mulu233' />
<p class='h3'>嘲梅</p><p style="text-indent:0em" class="lg-abnormal"><div class='lg-row'>二月春將半。南枝尚未開。朦朧因霧褁。冷淡怯風催。瘦影搖簾幕。香魂落茗杯。欲言猶不吐。試問待誰來。</div>
</p></div>
<div class='div-w'><a id='mulu234' />
<p class='h3'>送象先返楚</p><p style="text-indent:0em" class="lg-abnormal"><div class='lg-row'>客路春山杳。新青陌上看。疏鐘敲暮雨。好月下晴灘。柳放龍江暗。霜驚雲夢殘。歸帆千里外。珍重曉風寒。</div>
</p></div>
<div class='div-w'><a id='mulu235' />
<p class='h3'>南橋明行寺阻雨</p><p style="text-indent:0em" class="lg-abnormal"><div class='lg-row'>問宿南橋寺。寺門捲浪頭。無人為下榻。識我是飛鷗。夜冷花貪睡。煙深柳帶愁。情知風雨挽。不肯放行舟。</div>
</p></div>
<div class='div-w'><a id='mulu236' />
<p class='h3'>舟中限韻</p><p style="text-indent:0em" class="lg-abnormal"><div class='lg-row'>西風吹夢急。作客不吾嫌。柿葉飛紅鳥。霜花糝白鹽。鐘沉吳嶺外。鴈度楚雲尖。堪惜秋將莫。吟成獨燃髯。</div>
</p></div>
<div class='div-w'><a id='mulu237' />
<p class='h3'>雨窗夜坐</p><p style="text-indent:0em" class="lg-abnormal"><div class='lg-row'>一榻和雲冷。坐深篆縷斜。山空多夜雨。樹老獨棲鴉。貧病胡為慮。世情亦可嗟。秋風知我意。吹夢過天涯。</div>
</p></div>
<div class='div-w'><a id='mulu238' />
<p class='h3'>過長青嶺</p><p style="text-indent:0em" class="lg-abnormal"><div class='lg-row'>十里長青嶺。迢迢到紫郎。竹橋霜易滑。茅屋草生香。路細因苔合。林深悅鳥藏。幽棲知在邇。小犬吠斜陽。</div>
</p></div>
<div class='div-w'><a id='mulu239' />
<p class='h3'>指石峰</p><p style="text-indent:0em" class="lg-abnormal"><div class='lg-row'>嶮巇絕行跡。疇將一指伸。劃開江眼碧。點出嶺頭春。幾見梅花笑。數番楊柳新。何年舒到此。唯待問津人。</div>
</p></div>
<div class='div-w'><a id='mulu240' />
<p class='h3'>碁墅</p><p style="text-indent:0em" class="lg-abnormal"><div class='lg-row'>年深柯<span class='corr'>已</span>爛。細雨草生悲。世事空流水。人情一局碁。月晴螢火瘦。秋爽石毛披。此著誰先得。白雲獨自知。</div>
</p></div>
<div class='div-w'><a id='mulu241' />
<p class='h3'>琵琶洲</p><p style="text-indent:0em" class="lg-abnormal"><div class='lg-row'>地靈多復巧。芳渚類琵琶。逸韻含千古。流商別一家。春風吹不斷。幽瀨奏無涯。不作關山恨。東風草自花。</div>
</p></div>
<div class='div-w'><a id='mulu242' />
<p class='h3'>乍霽</p><p style="text-indent:0em" class="lg-abnormal"><div class='lg-row'>曉開天放眼。試策踏新晞。粉蝶探花徑。群鷗䀶縞衣。犬聲隨客往。雲影逐帆歸。堪惜春將半。尋詩問釣磯。</div>
</p></div>
<div class='div-w'><a id='mulu243' />
<p class='h3'>遊大山菴</p><p style="text-indent:0em" class="lg-abnormal"><div class='lg-row'>路狹難容足。徘徊只見山。攀巢驚鶴唳。嘯月倚松關。鐘向雲端發。客從天外還。倦來眠石上。夢不到人間。</div>
</p></div>
<div class='div-w'><a id='mulu244' />
<p class='h3'>寶月菴坐雨</p><p style="text-indent:0em" class="lg-abnormal"><div class='lg-row'>一室更初漏。燈殘客思沉。涼風生短髮。細雨濕孤襟。鴈過滄江杳。蟲悲落葉深。幾家人不寐。城外擊寒砧。</div>
</p></div>
<div class='div-w'><a id='mulu245' />
<p class='h3'>托缽</p><p style="text-indent:0em" class="lg-abnormal"><div class='lg-row'>昔年分衛事。雞足繼芳塵。檀度千門廣。生涯一缽新。除貪為正命。趣味但支身。從上真儀式。惜哉愧古人。</div>
</p></div>
<div class='div-w'><a id='mulu246' />
<p class='h3'>拾棉花</p><p style="text-indent:0em" class="lg-abnormal"><div class='lg-row'>荒村生計拙。農事待秋看。遍壟敷瓊蕊。壓枝盡雪團。和雲逐日撿。帶露向風攤。好似兜羅物。隆冬不怕寒。</div>
</p></div>
<div class='div-w'><a id='mulu247' />
<p class='h3'>羅漢夜泊</p><p style="text-indent:0em" class="lg-abnormal"><div class='lg-row'>市散人煙寂。移舟傍石磯。夜沉漁火斷。霜冷鴈聲稀。旅客吟殘月。寒砧搗素衣。古疁臨海近。夢帶晚潮歸。</div>
</p></div>
<div class='div-w'><a id='mulu248' />
<p class='h3'>中夜雨</p><p style="text-indent:0em" class="lg-abnormal"><div class='lg-row'>寒雨西風夜。孤襟自擁舟。鐘沉黃葉寺。浪捲白蘋洲。世事貧中斷。家山夢裏遊。謾言為客易。霜色忽驚秋。</div>
</p></div>
<div class='div-w'><a id='mulu249' />
<p class='h3'>月浦夜發</p><p style="text-indent:0em" class="lg-abnormal"><div class='lg-row'>渡口潮初漲。一篙逆上流。轉灣驚睡鴞。移浪動飛鷗。村遠人煙斷。風高畫角悠。更知前路好。蘆月滿江洲。</div>
</p></div>
<div class='div-w'><a id='mulu250' />
<p class='h3'>看雲</p><p style="text-indent:0em" class="lg-abnormal"><div class='lg-row'>一片來何處。行藏頗自閒。有心隨野鶴。無意出青山。練曳溪邊度。影分洞口還。偶然檀杖立。疑在畫圖間。</div>
</p></div>
<div class='div-w'><a id='mulu251' />
<p class='h3'>登玉峰</p><p style="text-indent:0em" class="lg-abnormal"><div class='lg-row'>雪霽山何好。徘徊一杖通。錦帆流水外。清磬隔城東。華雨迷幽徑。笙歌逐晚風。我來頻眺望。春色滿吳中。</div>
</p></div>
<div class='div-w'><a id='mulu252' />
<p class='h3'>登龍池山</p><p style="text-indent:0em" class="lg-abnormal"><div class='lg-row'>路細沉蒼藹。逡巡半入峰。煙林幽澗隔。野寺白雲封。谷暗疑飛雨。池澄起臥龍。歸樵遙指處。金碧影重重。</div>
</p></div>
<div class='div-w'><a id='mulu253' />
<p class='h3'>秋日山行</p><p style="text-indent:0em" class="lg-abnormal"><div class='lg-row'>隔津頻問路。穿石度危橋。落葉秋風戰。殘花細雨飄。踏歌尋谷口。策蹇下山腰。行盡白雲處。相逢半是樵。</div>
</p></div>
<div class='div-w'><a id='mulu254' />
<p class='h3'>割稻</p><p style="text-indent:0em" class="lg-abnormal"><div class='lg-row'>畚插勤秋望。登場見穫功。翻雲和碧倒。刈浪帶煙空。餘粒滋肥蟹。閒田下晚鴻。羨茲農事畢。擊壤詠年豐。</div>
</p></div>
<div class='div-w'><a id='mulu255' />
<p class='h3'>冬日曉發</p><p style="text-indent:0em" class="lg-abnormal"><div class='lg-row'>歲暮征途遠。江煙曉似烝。殷勤望北固。指點說毘陵。楊柳含春思。梅花笑老僧。謾言為客苦。此際興何勝。</div>
</p></div>
<div class='div-w'><a id='mulu256' />
<p class='h3'>遊平山堂<span class='note-inline'>(即煬帝建宮處)</span></p><p style="text-indent:0em" class="lg-abnormal"><div class='lg-row'>昔日繁華地。今來倍慘傷。草餘昏夜雨。碑剩斷文章。老兔棲荒塚。寒鴉噪夕陽。瓊臺何處是。千古說雷塘。</div>
</p><p class="head4">其二</p>
<p style="text-indent:0em" class="lg-abnormal"><div class='lg-row'>肩輿盤曲磴。為訊上林春。粉黛悲流水。笙歌逐遠塵。江山仍似舊。風月幾番新。駐蹕當年事。黃鸝苦訴人。</div>
</p></div></div>
<p class='juan'>蔓堂集卷第二<span class='note-inline'>(終)</span></p>
<p class='juan'><a id='mulu257' />百愚斯禪師蔓堂集卷第三</p><p class="byline">嗣法門人智　朴編</p><p class="byline">桐城方拱乾甦菴閱</p>
<div class='div-w'><a id='mulu258' />
<p class='h2'>七言律詩</p>
<div class='div-w'><a id='mulu259' />
<p class='h3'>冬日村居即事用古韻</p><p style="text-indent:0em" class="lg-abnormal"><div class='lg-row'>暫隱萍蹤傍小谿。愛暄捫蝨倚楹西。出籠謾謂如銀鶴。養氣誰能似木雞。雪壓蒼松形愈健。風敲野籟韻傜齊。梅花為報春消息。惹得寒林鵲亂啼。</div>
</p><p class="head4">其二</p>
<p style="text-indent:0em" class="lg-abnormal"><div class='lg-row'>凍雲橫鎖玉盈谿。風抱鐘聲過壟西。沙渚霜驚濃睡鴈。竹籬午過亂鳴雞。懸瓢自昔懷巢父。食粟於今愧叔齊。居僻不知年欲盡。惟聞深樹老猿啼。</div>
</p><p class="head4">其三</p>
<p style="text-indent:0em" class="lg-abnormal"><div class='lg-row'>煙消石冷影潛谿。煮茗敲冰響度西。梅放詩成千朵月。香殘定起一聲雞。謾誇北秀談玄喻。堪笑南華論物齊。愛日裁雲聊補衲。傍簷花鳥盡情啼。</div>
</p><p class="head4">其四</p>
<p style="text-indent:0em" class="lg-abnormal"><div class='lg-row'>黃葉紛紛堆滿谿。尋梅誤入石橋西。牧童牛背歌殘照。婆子村頭罵攘雞。寒逼泉聲琴欲斷。雲開山色畫雞齊。誰云冬日無佳景。玉樹山家鳥競啼。</div>
</p></div>
<div class='div-w'><a id='mulu260' />
<p class='h3'>幽居</p><p style="text-indent:0em" class="lg-abnormal"><div class='lg-row'>為卜山居伴夕曛。喜無塵事可相分。開池掘出半輪月。種石招來幾片雲。雨滴茅堂聲細細。煙籠竹徑影紛紛。虛懷獨坐忘諸慮。雞犬時從嶺外聞。</div>
</p></div>
<div class='div-w'><a id='mulu261' />
<p class='h3'>留別居士</p><p style="text-indent:0em" class="lg-abnormal"><div class='lg-row'>夜深月滿畫樓南。共話維摩茗半酣。世出世間雖有二。教傳教外本無三。遺衣亭畔思韓愈。留帶山門憶子瞻。幾度盤桓應未盡。別峰相見再相談。</div>
</p></div>
<div class='div-w'><a id='mulu262' />
<p class='h3'>雨後散步</p><p style="text-indent:0em" class="lg-abnormal"><div class='lg-row'>瀑雲初散淡煙凝。遙望山山似潑青。乍到人驚犬吠。重來飛棹惹鷗憎。菜花雨剪金盈地。麥浪風翻碧亂汀。乘興偶探新漲水。老藤引過石橋亭。</div>
</p></div>
<div class='div-w'><a id='mulu263' />
<p class='h3'>寓法界寺</p><p style="text-indent:0em" class="lg-abnormal"><div class='lg-row'>煙樹蒼茫擁翠臺。溪光搖映絕塵埃。門連岫色和雲度。風送鐘聲帶雨催。古額高懸新梵宇。斷碑橫臥舊荒苔。偶因攜杖閒遊此。底事天花動地來。</div>
</p></div>
<div class='div-w'><a id='mulu264' />
<p class='h3'>述懷</p><p style="text-indent:0em" class="lg-abnormal"><div class='lg-row'>野寺荒煙綴碧蘿。䰐鬖古貌一頭陀。道窮<span class='corr'>已</span>絕羚羊跡。夢破空餘蝴蝶過。茶熟風來清筆債。燈殘月下遺詩魔。幽人謾謂忘機好。誰識忘機事更多。</div>
</p></div>
<div class='div-w'><a id='mulu265' />
<p class='h3'>春霧</p><p style="text-indent:0em" class="lg-abnormal"><div class='lg-row'>萬象朦朧看不清。依稀蘿月未分明。似雲似雨漫空布。如榖如綿遍界橫。梅塢香飛無覓處。板橋人過只聞聲。拭眸復上高臺望。儵忽乾坤幾變更。</div>
</p></div>
<div class='div-w'><a id='mulu266' />
<p class='h3'>九日值雨</p><p style="text-indent:0em" class="lg-abnormal"><div class='lg-row'>半風半雨妒重陽。坐起無聊興自狂。擬去囊萸羞混俗。試將探菊詣何方。聲沉寒水鴻初度。金糝蒼苔葉乍黃。爛煮浮漚誰共賞。倚樓笑指野雲忙。</div>
</p></div>
<div class='div-w'><a id='mulu267' />
<p class='h3'>遺懷</p><p style="text-indent:0em" class="lg-abnormal"><div class='lg-row'>疏竹風敲寐不成。披襟偶坐到鐘聲。窮情半向閒中遣。好景多因句裏傾。雨著梨花香欲滴。煙寒芳草夢初驚。子規為惜春光媚。叫落江樓月幾更。</div>
</p></div>
<div class='div-w'><a id='mulu268' />
<p class='h3'>初秋即景</p><p style="text-indent:0em" class="lg-abnormal"><div class='lg-row'>涼生古殿動新秋。楓葉成丹落案頭。萬慮澄瑩猶湛水。一身放浪寄虛舟。層層蘿月分詩興。片片江雲曳練流。無事細聽蟬競噪。疏風遠遞暗香浮。</div>
</p></div>
<div class='div-w'><a id='mulu269' />
<p class='h3'>秋夜同浹水大師話別</p><p style="text-indent:0em" class="lg-abnormal"><div class='lg-row'>水際涼生萬戶秋。高樓香茗話同遊。江邊落葉驚鳧夢。天外飛鴻送客舟。月色初分今夜興。雲情尤向別峰投。青谿亦有留君意。兩岸芙蓉帶露浮。</div>
</p></div>
<div class='div-w'><a id='mulu270' />
<p class='h3'>賦得漠漠水田飛白鷺</p><p style="text-indent:0em" class="lg-abnormal"><div class='lg-row'>綠野沺沺<span class='corr'>斂</span>素文。遙連浦樹浪初分。煙迷高翥疑逃隱。雨霽空翻識舊群。影影波心雲黯黯。行行天際雪紛紛。數聲短笛滄浪外。亂逐斜風度晚曛。</div>
</p></div>
<div class='div-w'><a id='mulu271' />
<p class='h3'>春日送拙菴朴侍者之徐州省親</p><p style="text-indent:0em" class="lg-abnormal"><div class='lg-row'>數年林下扣禪扉。暫別邗溝一拂衣。謾把金盆為母壽。唯將蒲履事親稀。黃樓春暖多<span class='corr'>佳</span>景。泗水花飛滿釣磯。記取臨行曾有語。薰風江上望帆歸。</div>
</p></div>
<div class='div-w'><a id='mulu272' />
<p class='h3'>舟中限韻</p><p style="text-indent:0em" class="lg-abnormal"><div class='lg-row'>兩岸蒹葭雪擁江。喜留秋色入蓬窗。溪邊菊綻金千朵。天外鴻飛影幾雙。有意騷人頻得句。無心野籟自成腔。停橈回首雲間望。落落風旛繞法幢。</div>
</p></div>
<div class='div-w'><a id='mulu273' />
<p class='h3'>夏日得談字</p><p style="text-indent:0em" class="lg-abnormal"><div class='lg-row'>折腳藤床一草龕。四維無壁任風探。棹沉朱水懷船子。牛去兩關憶老聃。嫋嫋蟬聲吟細柳。翩翩雲影洗晴潭。新豐有曲誰同調。獨與青松作笑談。</div>
</p></div>
<div class='div-w'><a id='mulu274' />
<p class='h3'>詠珠簾水</p><p style="text-indent:0em" class="lg-abnormal"><div class='lg-row'>潺湲白浪瀉層巔。化作珠璣幾許年。璨璨光搖煙縷織。離離影亂月鉤牽。珠絲雨度千條結。蛟淚風翻萬斛圓。帝釋宮中尋不見。誰將倒挂碧巖前。</div>
</p></div>
<div class='div-w'><a id='mulu275' />
<p class='h3'>閱百丈石澗和尚偃草遺稿有感</p><p style="text-indent:0em" class="lg-abnormal"><div class='lg-row'>昔年揮手別松門。此話而今疇與論。師表高懸容似舊。歌雲室鎖語猶溫。鴈行半落驚霜曉。花萼纔敷逐雨魂。遺草那堪重讀處。猿啼月冷正黃昏。</div>
</p></div>
<div class='div-w'><a id='mulu276' />
<p class='h3'>次一唯姚居士重遊怪石塢韻</p><p style="text-indent:0em" class="lg-abnormal"><div class='lg-row'>殘霞碎踏滿谿流。兩度徘徊未盡幽。野鳥隨筇啼不住。巖花傍水笑相留。塵封蓮漏何人聽。曉霽華林有客遊。莫訝雲廚多冷淡。一杯春茗解新愁。</div>
</p></div>
<div class='div-w'><a id='mulu277' />
<p class='h3'>秋詠</p><p style="text-indent:0em" class="lg-abnormal"><div class='lg-row'>谿風閣外雨花香。計拙無聊且學狂。憶得梅梢曾摘月。笑看鏡裏又逢霜。曉天虛碧於詩淡。野徑秋聲入夜長。瘦影自憐為客久。五湖夢老水雲鄉。</div>
</p><p class="head4">其二</p>
<p style="text-indent:0em" class="lg-abnormal"><div class='lg-row'>芙蓉秋水夢魂香。午後茶酣笑語狂。短笛樓臺頻弄月。隔林砧杵亂敲霜。雲消怪見山形瘦。漏永愁添客思長。放浪一身天地外。蕭蕭蘆荻冷家鄉。</div>
</p><p class="head4">其三</p>
<p style="text-indent:0em" class="lg-abnormal"><div class='lg-row'>秋老林泉水氣香。興來難禁草鞋狂。澄澄皓月平分練。落落丹楓碎剪霜。夢繞天涯懷莫定。鴻歸塞外信何長。乾坤輸我疏慵甚。高枕秦峰望海鄉。</div>
</p><p class="head4">其四</p>
<p style="text-indent:0em" class="lg-abnormal"><div class='lg-row'>鳩聲隔雨喚風香。一味生涯老愈狂。叢菊滿園驚蝶夢。蒹葭兩岸墮瓊霜。波心月畫蛾眉細。天際雲排鳥陣長。楖栗幾時尋舊壑。臨風一曲唱還鄉。</div>
</p><p class="head4">其五</p>
<p style="text-indent:0em" class="lg-abnormal"><div class='lg-row'>氛<span class='corr'>斂</span>秋山桂魄香。亂雲堆畔放歌狂。錦江釣盡三更月。曉徑樵歸滿擔霜。樹老不知形影健。風高唯覺嘯聲長。扁舟物外忘拘繫。萬里煙波萬里鄉。</div>
</p><p class="head4">其六</p>
<p style="text-indent:0em" class="lg-abnormal"><div class='lg-row'>屋角風吹橘柚香。曉來鶴避茗煙狂。寺鍾雲外敲殘雨。村犬籬門吠落霜。柳按三眠棲鷺冷。花分九曲引杯長。間情一片秋山月。獨照空林寂莫鄉。</div>
</p><p class="head4">其七</p>
<p style="text-indent:0em" class="lg-abnormal"><div class='lg-row'>幽階蝸蝕蘚痕香。竹老龍鍾似我狂。寒瀑千尋飛白練。野棠數里下紅霜。窗昏無月吟詩苦。肩瘦耽風帶髮長。秋色滿庭今古畫。歸鴉雨後亂投鄉。</div>
</p><p class="head4">其八</p>
<p style="text-indent:0em" class="lg-abnormal"><div class='lg-row'>殘花和露釀秋香。贏得風流物外狂。滿架詩書憑餧蠹。多年琴劍任堆霜。風光影散爐峰裊。野岸潮迴鏡水長。江海浮沉何足計。玉壺別有一江鄉。</div>
</p></div>
<div class='div-w'><a id='mulu278' />
<p class='h3'>古寺春回</p><p style="text-indent:0em" class="lg-abnormal"><div class='lg-row'>蘿壁金燈慰寂寥。婆娑老檜話前朝。細看佛頂青猶濕。俄訝僧眉雪未消。檻外煙濃春入柳。溪邊梅破玉浮橋。曉來獨對東風立。飛鳥爭啣香亂飄。</div>
</p></div>
<div class='div-w'><a id='mulu279' />
<p class='h3'>浮圖秋月</p><p style="text-indent:0em" class="lg-abnormal"><div class='lg-row'>淨掃銀河淡抹煙。波晴塔影入溪眠。層層星斗平分彩。面面蟾光各樣天。鈴語風吹沉樹杪。桂香露冷落階前。夜深不倦徘徊興。萬籟蕭騷奏管絃。</div>
</p></div>
<div class='div-w'><a id='mulu280' />
<p class='h3'>竹院晚涼</p><p style="text-indent:0em" class="lg-abnormal"><div class='lg-row'>寒碧陰森抱小樓。袒襟更<span class='corr'>羨</span>北窗幽。綠雲冉冉畫猶夕。水氣霏霏夏似秋。幾樹新蟬音入律。半簾斜月影垂釣。邇來活計惟高枕。夢逐白雲天外遊。</div>
</p></div>
<div class='div-w'><a id='mulu281' />
<p class='h3'>平田煙雨</p><p style="text-indent:0em" class="lg-abnormal"><div class='lg-row'>一帶蒼茫望裏昏。隔林不見舊芳村。人家渾著輕紗掩。聚樹唯餘澹墨痕。杳杳農歌浮水面。依依鷗夢隱雲根。堪憐側笠垂綸處。撩亂鳩聲喚雨魂。</div>
</p></div>
<div class='div-w'><a id='mulu282' />
<p class='h3'>橋畔僧歸</p><p style="text-indent:0em" class="lg-abnormal"><div class='lg-row'>雨霽金鶯傍客啼。柳灣直隔小橋西。桃花流出紅鋪岸。白鷺飛來雪漫。斜挂片雲穿聚落。半肩明月問招提。相逢<span class='corr'>已</span>識來方遠。衣帶煙霞足帶泥。</div>
</p></div>
<div class='div-w'><a id='mulu283' />
<p class='h3'>松林雪霽</p><p style="text-indent:0em" class="lg-abnormal"><div class='lg-row'>簾捲春風乍曉時。誰遺素練綴高枝。梅花香滴寒初散。蝴蝶魂飄睡正癡。瀑斷崖頭飛片玉。綠開波眼漾新詩。負暄背坐茆簷外。藤泛銀濤影亂垂。</div>
</p></div>
<div class='div-w'><a id='mulu284' />
<p class='h3'>靜夜聞鍾</p><p style="text-indent:0em" class="lg-abnormal"><div class='lg-row'>煙涵寺冷漏初沉。一榻憨眠夢不禁。抱月狂猿棲老樹。啣蘆征鴈過遙岑。希聲陣陣窗前度。餘響悠悠枕畔侵。坐起乍聆剛夜半。霜鐘風送出雲林。</div>
</p></div>
<div class='div-w'><a id='mulu285' />
<p class='h3'>龍江夕照</p><p style="text-indent:0em" class="lg-abnormal"><div class='lg-row'>白蘋荷渚亂秋煙。孤艇斜依落照邊。楓醉江頭波織錦。鴻排天外影揮箋。參差雲樹眉端迥。遠近溪山畫裏懸。沙上遙看人競渡。幾株暮柳響風蟬。</div>
</p></div>
<div class='div-w'><a id='mulu286' />
<p class='h3'>水塢樵風</p><p style="text-indent:0em" class="lg-abnormal"><div class='lg-row'>夏木陰深雨欲飛。滑滑碧澗曳斜暉。風寒六月松琴細。花落三春蘚逕肥。采藥仙人乘月往。負薪樵子踏歌歸。偶來策杖因逃暑。驚起煙霞亂撲衣。</div>
</p></div>
<div class='div-w'><a id='mulu287' />
<p class='h3'>遊西湖</p><p style="text-indent:0em" class="lg-abnormal"><div class='lg-row'>崔嵬一榭繞潺湲。四顧憑欄面面山。雨霽湖光分素練。煙濃荷渚度飛鷴。斷橋簫鼓花邊出。夕照漁歌月下還。萬頃玻璃浮碧漢。偶疑身世隔人間。</div>
</p></div>
<div class='div-w'><a id='mulu288' />
<p class='h3'>秋日偶成</p><p style="text-indent:0em" class="lg-abnormal"><div class='lg-row'>颯颯涼風撲面生。出門乍喜葛衣輕。木樨香爆金鈿砌。匾荳花開月滿棚。雲散吳山舒老眼。雨餘練水挹孤城。憑高為問飛鴻信。萬樹秋煙一抹平。</div>
</p></div>
<div class='div-w'><a id='mulu289' />
<p class='h3'>秋日泛湖</p><p style="text-indent:0em" class="lg-abnormal"><div class='lg-row'>菱荇參差碧浪橫。滿蓬秋色不勝情。紛紛濃淡霜中樹。隱隱高低雲外城。荷葉影枯香欲褪。芙蓉霜冷夢初驚。殷勤借問沙鷗路。午後招提磬幾聲。</div>
</p></div>
<div class='div-w'><a id='mulu290' />
<p class='h3'>中秋後二日舟次即景</p><p style="text-indent:0em" class="lg-abnormal"><div class='lg-row'>秋老蘆花雪半蔫。尋詩先乞買舟錢。晴晴淡淡湖中畫。<span class='corr'>斂斂</span>飛飛水上煙。皓魄初殘輝尚滿。梧桐乍落影猶圓。今宵不減前宵興。野色波光共一天。</div>
</p></div>
<div class='div-w'><a id='mulu291' />
<p class='h3'>次寒松首座清明值雨韻</p><p style="text-indent:0em" class="lg-abnormal"><div class='lg-row'>杏煙濃淡雨絲紅。愛妒清明楊柳風。野墓春銷芳草合。北邙雲鎖夢魂空。鶯啼紫陌行人外。棹出青村流水中。撫景傷心多此際。飛花無限逐西東。</div>
</p></div>
<div class='div-w'><a id='mulu292' />
<p class='h3'>春日同靜公拙菴諸子遊平山堂</p><p style="text-indent:0em" class="lg-abnormal"><div class='lg-row'>日暖芳林鵲搆巢。買舟城外泛西郊。濃分鴨綠浮江面。淡著鵝黃濕柳梢。隔水聞鐘知有寺。尋春留客愧無餚。老來莫禁閒遊興。卻偝東風為解嘲。</div>
</p></div>
<div class='div-w'><a id='mulu293' />
<p class='h3'>和寒松首座詠斷端硯韻</p><p style="text-indent:0em" class="lg-abnormal"><div class='lg-row'>貞玟耿介壓群豪。志久隳形<span class='corr'>羨</span>雅操。損益無心堪拭劍。琢磨不磷任揮毫。文驅神鬼憑伊力。字走龍蛇仗爾曹。勿謂吾今成過譽。端溪聲價舊來高。</div>
</p></div>
<div class='div-w'><a id='mulu294' />
<p class='h3'>雨中遣興</p><p style="text-indent:0em" class="lg-abnormal"><div class='lg-row'>雲涵野寺客來稀。靜對瓶花發笑機。生意半隨秋意老。鐘聲常逐雨聲飛。傍簷寒鵲窺禪叟。貼岸丹楓醉釣磯。數里平橋煙鎖斷。茫茫蓑笠未曾歸。</div>
</p></div>
<div class='div-w'><a id='mulu295' />
<p class='h3'>焦山晚眺</p><p style="text-indent:0em" class="lg-abnormal"><div class='lg-row'>瘞鶴巖前獨倚笻。斜暉浪掩錦重重。人吹鐵甕城頭笛。僧打金山寺裏鐘。萬里鄉關歸夢遠。千家樓閣瞑煙封。臨風吊古多惆悵。只有沙鷗睡正濃。</div>
</p></div>
<div class='div-w'><a id='mulu296' />
<p class='h3'>紅葉</p><p style="text-indent:0em" class="lg-abnormal"><div class='lg-row'>樵逕雲酣夾雨浮。望中燒眼晚棠秋。無心不作尋香蝶。有興偏能狎野鷗。零落枝頭詩片片。空餘堤畔夢悠悠。堪憐幾許丹青意。惱亂西風舞未休。</div>
</p></div>
<div class='div-w'><a id='mulu297' />
<p class='h3'>初夏遊婁東王氏園</p><p style="text-indent:0em" class="lg-abnormal"><div class='lg-row'>竹逕藤橋傍小津。偶偕短杖訊芳神。池塘倒浸山林影。亭閣平分閬苑春。簇簇玲瓏爭怪麗。層層點綴奇新。循環遍倚欄杆立。鳥慣啣花不避人</div>
</p></div>
<div class='div-w'><a id='mulu298' />
<p class='h3'>望海</p><p style="text-indent:0em" class="lg-abnormal"><div class='lg-row'>海國誰分西與東。潮迴天地見鴻濛。千層駭浪飛奔馬。萬派驚湍怒吼風。霧<span class='corr'>斂</span>蜃樓連碧漢。曉開陸市雜蛟宮。謾夸浩渺無涯際。收拾還歸一目中。</div>
</p></div>
<div class='div-w'><a id='mulu299' />
<p class='h3'>題市隱圖</p><p style="text-indent:0em" class="lg-abnormal"><div class='lg-row'>大隱何勞遠世塵。不妨在處且陶真。橫拖嫩綠池邊柳。亂吐嬌紅洞口春。客夢半隨殘局破。歌聲乍入曉風新。目前識得皆行樂。爭肯桃源去問津。</div>
</p></div>
<div class='div-w'><a id='mulu300' />
<p class='h3'>再遊銕壁居<span class='note-inline'>(有序)</span></p><p style="margin-left:3em">銕壁居者。乃吾先師瑞老人之所搆也。以其層巒環抱。疊嶙峋。獨有北面一峰最高。峭峙如屏。色猶潑黛。故以銕壁名之。亦為豺豹虎狼出入之藪。苟非有道者不堪憩焉。惟吾老人禪棲三載。然後拂衣而往。於是緇素高其德。響其風。遐邇彰名。迨今不朽。庚寅歲。余渡錢塘掃祖塔。遂登頂造廬。披襟遠眺。令人忘返。故有鑑湖分海口。石壁接天關之句。及今丁酉春。余承乏雲門。一日偕諸子復躡其巔。不椽頹屋老。几榻塵埋。惜哉。自吾老人去後。鮮有能繼其踵者。因爾愴然有感。聊為志此。</p>
<p style="text-indent:0em" class="lg-abnormal"><div class='lg-row'>崚[山*層]石磴影重重。撥草來尋舊虎蹤。壁上有詩餘淡墨。池邊無鶴冷青松。落花爭向藤床臥。老蔓頻將瓦鼎封。誰道慈音今<span class='corr'>已</span>寂。夜深幽籟撼群峰。</div>
</p></div>
<div class='div-w'><a id='mulu301' />
<p class='h3'>不流泉<span class='note-inline'>(有序)</span></p><p style="margin-left:3em">寺門巽首有泉。無名。不知出自何時。其味甘溫鮮澤。其色紺碧若玻璃。然久供庖廚。人皆樂之。羅酷暑大旱嘗溶溶焉。或淫雨彌月亦湛焉。一日余攜笻徘徊其間。謂侍者曰。夫水之為物也。盈則蕩之。窪則洩之。是泉亦有和而不流。滿而不溢之謂。茲以不流為名。豈不為山門一<span class='corr'>佳</span>致也耶。因忘固陋。聊以拙句志之。並作後來高人騷士引玉云爾。</p>
<p style="text-indent:0em" class="lg-abnormal"><div class='lg-row'>何年鑿出一潺湲。倒浸星河碧漢顏。澹泞忻同君子志。澄渟靜比道人閒。唯留好月常相伴。肯逐落花去不還。香積頻供同沆瀣。至今無復到人間。</div>
</p><p class="head4">其二</p>
<p style="text-indent:0em" class="lg-abnormal"><div class='lg-row'>一泬幽深鑑者稀。參差萍藻盪晴暉。香浮綠綻殘花墮。影亂漚空斷鴈飛。燦燦霞光凝浩氣。澄澄夜魄活天機。唯期野衲清詩興。懶與人間洗是非。</div>
</p></div>
<div class='div-w'><a id='mulu302' />
<p class='h3'>宿五洩寺有感</p><p style="text-indent:0em" class="lg-abnormal"><div class='lg-row'>日暮秋林杖倦行。為尋古寺入山城。池中不睹危樓影。沈畔唯餘落瀑聲。隱隱孤燈光欲墮。依依宿鳥夢頻驚。堪憐祖意無人問。隔嶺霜鐘扣月明。</div>
</p></div>
<div class='div-w'><a id='mulu303' />
<p class='h3'>秋草吟</p><p style="text-indent:0em" class="lg-abnormal"><div class='lg-row'>瘦影離披老砌傍。夜深簾外撲螢光。逢秋何事形偏瘁。泣露緣誰色漸黃。細雨凄凄蛩韻切。西風獵獵馬蹄狂。傷心只為時多變。一鴈聲中萬里霜。</div>
</p><p class="head4">其二</p>
<p style="text-indent:0em" class="lg-abnormal"><div class='lg-row'>水淺莎橫野渡傍。時逢搖落慨流光。曉風碎剪溪毛冷。夜雨頻驚石面黃。旅客天涯羈夢遠。王孫陌上罷歌狂。無情也解同人老。慚愧衰容滿鏡霜。</div>
</p></div>
<div class='div-w'><a id='mulu304' />
<p class='h3'>遊東山</p><p style="text-indent:0em" class="lg-abnormal"><div class='lg-row'>白雲影綻碧重重。不倦崎嶇問曉鐘。洞古薔薇香氣杳。局殘碁墅蘚苔封。三江月冷梁朝寺。萬壑龍吟晉代松。攜茗東西頻眺望。山山色染紫芙蓉。</div>
</p></div>
<div class='div-w'><a id='mulu305' />
<p class='h3'>夜坐遠明上人房</p><p style="text-indent:0em" class="lg-abnormal"><div class='lg-row'>小閣高懸落澗傍。夜深寒翠滴幽篁。澹雲水墨詩中畫。素壁梅花夢裏香。殿古鐘沉聲遠。林空月瘦影微茫。寥寥此際憑誰語。萬里江天一鴈行。</div>
</p></div>
<div class='div-w'><a id='mulu306' />
<p class='h3'><span class='corr'>己</span>亥元旦豎方丈</p><p style="text-indent:0em" class="lg-abnormal"><div class='lg-row'>選得年新時也新。重開白石闢荒榛。雕梁橫架風煙麗。彩棟高懸海國春。三泖月澄天鏡朗。九峰雪霽曉雲屯。謾云十笏難容膝。百億金毛現一塵。</div>
</p></div>
<div class='div-w'><a id='mulu307' />
<p class='h3'>遊古吳興何山廢寺有感</p><p style="text-indent:0em" class="lg-abnormal"><div class='lg-row'>為訪招提步落梅。亂雲深處幾徘徊。殘碑蝸蝕埋荒塚。斷礎塵封臥綠苔。風冷忍聞臞鶴唳。月沉不禁夜猿哀。堪憐祖道寥寥甚。底事無人問劫灰。</div>
</p></div>
<div class='div-w'><a id='mulu308' />
<p class='h3'>登霞霧山禮石屋祖師塔</p><p style="text-indent:0em" class="lg-abnormal"><div class='lg-row'>逡巡幾度挽枯藤。直到巉巖最上層。野鳥隨笻常僼客。山花笑我作遊僧。搖搖白練飛泉下。簇簇青巒宿霧烝。窣堵深藏風韻古。千年蘿月一龕燈。</div>
</p></div>
<div class='div-w'><a id='mulu309' />
<p class='h3'>同元潔和尚遊怪石塢分韻得山字</p><p style="text-indent:0em" class="lg-abnormal"><div class='lg-row'>踏斷羊腸路幾彎。偶來乘興共躋攀。流泉暗寫琴中調。怪石驚看畫裏山。日暖蜂衙香襲襲。春晴花市鳥關關。不須更問桃源勝。笑指松雲學我閒。</div>
</p></div>
<div class='div-w'><a id='mulu310' />
<p class='h3'>十僧詠</p>
<div class='div-w'><a id='mulu311' />
<p class='h4'>山僧</p><p style="text-indent:0em" class="lg-abnormal"><div class='lg-row'>一自誅茆居亂峰。钁頭活計意偏濃。頻刪梅圃堪留月。細補荷衣可禦冬。路僻曾無馬車跡。苔深唯見虎狼蹤。客來休問年多少。石老松枯欲化龍。</div>
</p></div>
<div class='div-w'><a id='mulu312' />
<p class='h4'>禪僧</p><p style="text-indent:0em" class="lg-abnormal"><div class='lg-row'>始從言外契三玄。不憚跏<span class='corr'>趺</span>坐一氈。針碗投時明底事。風幡話處許誰傳。秋深霧<span class='corr'>斂</span>禪河淨。霜冷鴻歸心月圓。只個蒲團忘晝夜。法堂一任草芊芊。</div>
</p></div>
<div class='div-w'><a id='mulu313' />
<p class='h4'>講僧</p><p style="text-indent:0em" class="lg-abnormal"><div class='lg-row'>舌翻教海浪涓涓。如意揮空代佛宣。一字初分開半滿。五時巧設定偏圓。香雲緲緲飛繒彩。花雨紛紛繞法筵。欲止兒啼黃葉好。謾將黃葉作金錢。</div>
</p></div>
<div class='div-w'><a id='mulu314' />
<p class='h4'>詩僧</p><p style="text-indent:0em" class="lg-abnormal"><div class='lg-row'>一度敲推一度新。重吟句裏喜驚人。練成錦繡猶多富。清似冰霜不染塵。雨歇風前頻眺望。曙晴花下獨逡巡。生涯最苦雕蟲技。日日尋芳去問春。</div>
</p></div>
<div class='div-w'><a id='mulu315' />
<p class='h4'>老僧</p><p style="text-indent:0em" class="lg-abnormal"><div class='lg-row'>霜眉皓首褐氍毿。世事榮枯總不諳。齒缺多風羞見客。眼花無力懶開函。愛眠每起三竿日。怕冷時煨一草龕。自憶當年行腳事。萬機休罷不須談。</div>
</p></div>
<div class='div-w'><a id='mulu316' />
<p class='h4'>病僧</p><p style="text-indent:0em" class="lg-abnormal"><div class='lg-row'>袈裟羸弱不勝支。學佛心灰說向誰。枕伏藤床強自起。手攜藥銚未嘗離。堪嗟病骨如梅瘦。形鶴癡。妄念銷鎔無一點。獨餘明月照清池。</div>
</p></div>
<div class='div-w'><a id='mulu317' />
<p class='h4'>孤僧</p><p style="text-indent:0em" class="lg-abnormal"><div class='lg-row'>自入幽岑只一丁。鐺兒腳折苦支撐。襟開宇宙憑瀟灑。目視雲霄任逕庭。清夢不隨流水去。閒情唯與野鷗盟。獨憐形影常相吊。坐起無聊嘯月明。</div>
</p></div>
<div class='div-w'><a id='mulu318' />
<p class='h4'>遊僧</p><p style="text-indent:0em" class="lg-abnormal"><div class='lg-row'>不辭寒暑涉江濱。箬笠芒鞋緊著身。踏碎峨眉千丈雪。帶來少室一枝春。衣穿半是風煙妒。藤老多緣瘴霧頻。路債多年還得否。相逢滿面盡埃塵。</div>
</p></div>
<div class='div-w'><a id='mulu319' />
<p class='h4'>貧僧</p><p style="text-indent:0em" class="lg-abnormal"><div class='lg-row'>四壁寥寥只自知。窮無窮處始為奇。甑中愧乏聚蠅糝。囊底久空繫曦絲。拾翠充枵遭兩逐。裁雲補衲被風吹。分明說向人難信。舉世貧來更有誰。</div>
</p></div>
<div class='div-w'><a id='mulu320' />
<p class='h4'>懶僧</p><p style="text-indent:0em" class="lg-abnormal"><div class='lg-row'>形骸疏散不堪論。對客無心敘語溫。涕墜從人言是懶。髮長任爾笑非髡。愛看涼月猶眠石。慵撥寒爐只負暄。寂寞渾忘身世老。那知剝啄到蓬門。</div>
</p></div></div>
<div class='div-w'><a id='mulu321' />
<p class='h3'>初春</p><p style="text-indent:0em" class="lg-abnormal"><div class='lg-row'>曉起衝寒試步行。喜逢喬木乍遷鶯。人情冷淡殊前輩。世態驕奢讓後生。古驛春晴衰草活。遠村風暖落梅輕。徘徊更躡煙堆望。萬里雲霞海面橫。</div>
</p></div>
<div class='div-w'><a id='mulu322' />
<p class='h3'>秋日病中遣懷</p><p style="text-indent:0em" class="lg-abnormal"><div class='lg-row'>病來偷得片時閒。伏枕窗前把句刪。萬事無心慚白業。多年有夢在青山。影沉野渚鴻初度。聲亂寒蕉雨乍還。閉戶不知秋<span class='corr'>已</span>老。芙蓉笑我鬢毛斑。</div>
</p></div>
<div class='div-w'><a id='mulu323' />
<p class='h3'>詠舟室</p><p style="text-indent:0em" class="lg-abnormal"><div class='lg-row'>臨溪一閣影空浮。似艇高懸不著流。柳細煙寒低蘸水。雪枯荻瘦淡涵秋。無邊風月詩中老。幾許乾坤夢裏遊。試問主人聊借我。閒來海上狎輕鷗。</div>
</p><p class="head4">其二</p>
<p style="text-indent:0em" class="lg-abnormal"><div class='lg-row'>數椽倒浸一溪橫。彷彿蘭舟浪不驚。兩霽帆收雲影亂。風迴纜繫柳絲輕。每懷鄂渚千年韻。誰<span class='corr'>羨</span>銀河萬里情。近日生涯隨分足。月鉤天外釣長鯨。</div>
</p></div>
<div class='div-w'><a id='mulu324' />
<p class='h3'>春日漫興</p><p style="text-indent:0em" class="lg-abnormal"><div class='lg-row'>二月三月春風狂。桃花李花爭出墻。萍喧遊鱗擲浪急。雨過紫燕啣泥忙。閒荷小鋤耘細草。獨披短褐理修篁。堪憐世事今非昔。日暮煙波望渺茫。</div>
</p></div>
<div class='div-w'><a id='mulu325' />
<p class='h3'>春日登雲間大觀樓</p><p style="text-indent:0em" class="lg-abnormal"><div class='lg-row'>春風無恙鳥啼花。花裏登樓興更奢。浩浩歌鐘沉野籟。層層梅柳隔人家。數堆螺髻青撩亂。百里虹橋影倒斜。遙望潮迴知海近。城頭落日奏胡笳。</div>
</p></div>
<div class='div-w'><a id='mulu326' />
<p class='h3'>再過古疁化城菴</p><p style="text-indent:0em" class="lg-abnormal"><div class='lg-row'>去年我來八月天。今又舟泊重陽前。乍出乍沒江邊石。半晴半陰隴上煙。楓落紅霞詩片片。菊開黃蝶影翩翩。此回且喜生涯好。滿載秋風過練川。</div>
</p></div>
<div class='div-w'><a id='mulu327' />
<p class='h3'>賦得隨意嶺頭雲</p><p style="text-indent:0em" class="lg-abnormal"><div class='lg-row'>澹澹和風過翠岑。遙看時復弄晴陰。忽南忽北情無倦。頻去頻來意不禁。曉逐輕帆歸遠岫。晚隨清磬度長林。等閒懶上丹青譜。蹤跡惟容野鶴尋。</div>
</p></div>
<div class='div-w'><a id='mulu328' />
<p class='h3'>善權洞</p><p style="text-indent:0em" class="lg-abnormal"><div class='lg-row'>亂雲深貯玉壺天。勝境方知不浪傳。石乳潛通流鳳髓。靈根倒拄透龍困。玲瓏翠寶明兼暗。窈窕丹梯斷復連。到此頓忘塵世界。相逢且莫說三禪。</div>
</p></div>
<div class='div-w'><a id='mulu329' />
<p class='h3'>詠善權寺有感</p><p style="text-indent:0em" class="lg-abnormal"><div class='lg-row'>離墨山高壓眾峰。紅霞碧樹繞重重。六朝香火千年寺。十里亭橋一逕松。水接靈源分洞脈。燈傳慧燄續南宗。看來此地今猶昔。夜半慚聞架上鐘。</div>
</p></div>
<div class='div-w'><a id='mulu330' />
<p class='h3'>新秋</p><p style="text-indent:0em" class="lg-abnormal"><div class='lg-row'>西風昨夜入簾鉤。一葉俄驚海國秋。雨過幾家人弄笛。月明千里客登樓。池荷露滴香初散。院竹涼生暑漸收。落日亭邊倚杖立。漁歌唱出蓼花洲。</div>
</p></div>
<div class='div-w'><a id='mulu331' />
<p class='h3'>中秋賞月</p><p style="text-indent:0em" class="lg-abnormal"><div class='lg-row'>湖天一色滿樓西。極目清輝杖可攜。簫管聲從雲外斷。星河影向盞中低。漫嗟秋草經時變。<span class='corr'>已</span>識人情轉眼迷。好景不妨連夜賞。莫教明月落前溪。</div>
</p></div>
<div class='div-w'><a id='mulu332' />
<p class='h3'>閒步</p><p style="text-indent:0em" class="lg-abnormal"><div class='lg-row'>秋林落葉滿天涯。撩亂浮雲陣陣鴉。楊柳暗傷流水外。芙蓉醉倚夕陽斜。一團風月恣吟興。萬疊煙巒入望賒。時序易驚衰鬢改。蕭蕭野岸老蒹葭。</div>
</p></div>
<div class='div-w'><a id='mulu333' />
<p class='h3'>九日登離墨峰頂</p><p style="text-indent:0em" class="lg-abnormal"><div class='lg-row'>重陽抱病強登高。身入層雲興亦豪。彈指江山歸幻夢。堪嗟名利逐波濤。白鷗蕩漾狎仙客。黃菊離披類我曹。欲把新詩留石上。恐驚野籟晚蕭騷。</div>
</p><p class="head4">其二</p>
<p style="text-indent:0em" class="lg-abnormal"><div class='lg-row'>風晴沙白裊秋煙。攜茗憑高共笑巔。病眼懶看浮世態。孤笻唯愛老山川。樵歌互答長林外。鴈影橫分夕照邊。望裏鄉關何處是。丹楓搖落滿江天。</div>
</p></div>
<div class='div-w'><a id='mulu334' />
<p class='h3'>詠醉松</p><p style="text-indent:0em" class="lg-abnormal"><div class='lg-row'>錯節盤根擅八區。飽酣霜雪鼓虯鬚。乾坤獨立聲光冷。今古渾忘氣概殊。夜靜有情招鶴唳。曉來無力著風扶。渠儂不食官家俸。月挂峰頭傾玉壺。</div>
</p></div>
<div class='div-w'><a id='mulu335' />
<p class='h3'>春日詠雪</p><p style="text-indent:0em" class="lg-abnormal"><div class='lg-row'>看似無情卻有情。飛來片片使人驚。暗侵柳色寒猶甚。低壓梅花夢不成。枕上吟殘詩五字。窗前疑是月三更。興酣慣與東風戰。盡把溪山一抹平。</div>
</p></div>
<div class='div-w'><a id='mulu336' />
<p class='h3'>登樓</p><p style="text-indent:0em" class="lg-abnormal"><div class='lg-row'>竹裏樓臺取次通。遙看孤鶴下晴空。短歌隱隱畫溪外。清磬聲聲煙寺中。千里風塵隨處異。百年人事與今同。欄杆倚罷斜陽盡。撩亂荷花水面風。</div>
</p></div>
<div class='div-w'><a id='mulu337' />
<p class='h3'>芟草次拙菴朴侍者韻</p><p style="text-indent:0em" class="lg-abnormal"><div class='lg-row'>門逕荒涼客屐疏。殷勤還自細刪鋤。目前荊棘知無剩。簾外風光儘有餘。晴曬落霞堪作供。夜留明月且看書。漫言道者多分別。蘭蕙薰蕕不共居。</div>
</p></div>
<div class='div-w'><a id='mulu338' />
<p class='h3'>遊金山</p><p style="text-indent:0em" class="lg-abnormal"><div class='lg-row'>誰向江心豎一拳。稜層怪勢欲擎天。繩床借坐東坡話。玉帶曾輸佛印禪。瓜渚煙寒迷楚樹。瓮城浪急泊吳船。今朝始獲登臨興。收拾峰巒畫裏懸。</div>
</p></div></div>
<div class='div-w'><a id='mulu339' />
<p class='h2'>五言排律</p>
<div class='div-w'><a id='mulu340' />
<p class='h3'>暮秋積雨</p><p style="text-indent:0em" class="lg-abnormal"><div class='lg-row'>山深寒更苦。屋老畫常昏。況復秋多雨。仍兼首戴盆。栖禽愁不寐。籬菊暗消魂。罕見僧尋句。唯聞犬吠門。</div>
</p><p style="text-indent:0em" class="lg-abnormal"><div class='lg-row'>曉風生遠浦。落木下孤村。鶴避茶煙濕。衣添水墨痕。沉沉清夢斷。漠漠野雲奔。螢火搖簾暮。遊魚弄沼渾。</div>
</p><p style="text-indent:0em" class="lg-abnormal"><div class='lg-row'>聊荷補毳衲。拾翠纔饔飧。蝸蝕繩床腳。蘚侵犢鼻禪。問天何日霽。啟戶望朝瞰。有客來相吊。無人細共論。</div>
</p></div>
<div class='div-w'><a id='mulu341' />
<p class='h3'>詠維揚善慶禪院</p><p style="text-indent:0em" class="lg-abnormal"><div class='lg-row'>四水縈金界。九龍護座雄。欄楯珙樹繞。亭閣篆煙籠。鴛瓦翻繒彩。鰲椽締錦虹。飛花隨客至。遠翠隔簾通。</div>
</p><p style="text-indent:0em" class="lg-abnormal"><div class='lg-row'>磬寂僧方定。林幽鳥喚風。漁歌和梵響。佛火射潮紅。蛟室胡為麗。蜃樓未足崇。廣陵真勝地。千古一琳宮。</div>
</p></div></div>
<p class='juan'>蔓堂集卷第三<span class='note-inline'>(終)</span></p>
<p class='juan'><a id='mulu342' />百愚斯禪師蔓堂集卷第四</p><p class="byline">嗣法門人智　朴編</p><p class="byline">桐城方拱乾甦菴閱</p>
<div class='div-w'><a id='mulu343' />
<p class='h2'>五言絕句</p>
<div class='div-w'><a id='mulu344' />
<p class='h3'>壽聖寺</p><p style="text-indent:0em" class="lg-abnormal"><div class='lg-row'>雲壑招提古。迥然氣象寬。燈明千嶂外。鐘徹九天寒。</div>
</p></div>
<div class='div-w'><a id='mulu345' />
<p class='h3'>大雄峰</p><p style="text-indent:0em" class="lg-abnormal"><div class='lg-row'>一峰高且奇。突出群巒上。機峻鶴難棲。古今絕比況。</div>
</p></div>
<div class='div-w'><a id='mulu346' />
<p class='h3'>靈景亭</p><p style="text-indent:0em" class="lg-abnormal"><div class='lg-row'>景勝空塵遠。亭高野況多。落花遙襯步。龍象日頻過。</div>
</p></div>
<div class='div-w'><a id='mulu347' />
<p class='h3'>七星橋</p><p style="text-indent:0em" class="lg-abnormal"><div class='lg-row'>北斗接雲根。橫溪慣鎖月。惟憐迷渡人。古岸通津闕。</div>
</p></div>
<div class='div-w'><a id='mulu348' />
<p class='h3'>石筍</p><p style="text-indent:0em" class="lg-abnormal"><div class='lg-row'>不假雷聲震。詎蒙雨露新。卓然峰頂外。占斷劫前春。</div>
</p></div>
<div class='div-w'><a id='mulu349' />
<p class='h3'>缽盂峰</p><p style="text-indent:0em" class="lg-abnormal"><div class='lg-row'>崒嵂團團秀。宛如應量看。清風時作饌。堪笑幾人餐。</div>
</p></div>
<div class='div-w'><a id='mulu350' />
<p class='h3'>蓮花峰</p><p style="text-indent:0em" class="lg-abnormal"><div class='lg-row'>白雲擎雨蓋。青岫仰蓮心。不藉薰風力。芬芳逾古今。</div>
</p></div>
<div class='div-w'><a id='mulu351' />
<p class='h3'>鳳凰窩</p><p style="text-indent:0em" class="lg-abnormal"><div class='lg-row'>修竹搖輕尾。山花壯九苞。天然殊異類。那許雉同巢。</div>
</p></div>
<div class='div-w'><a id='mulu352' />
<p class='h3'>蟠龍石</p><p style="text-indent:0em" class="lg-abnormal"><div class='lg-row'>久謂蟠龍隱。幾回空<span class='corr'>羨</span>聞。想是為霖去。惟餘石上雲。</div>
</p></div>
<div class='div-w'><a id='mulu353' />
<p class='h3'>丫髻峰</p><p style="text-indent:0em" class="lg-abnormal"><div class='lg-row'>雙髻巫雲綰。髼鬆意懶梳。任從風雨妒。亙古黛如初。</div>
</p></div>
<div class='div-w'><a id='mulu354' />
<p class='h3'>木人墓</p><p style="text-indent:0em" class="lg-abnormal"><div class='lg-row'>一片閒田地。耕來不記秋。欲知翁隱處。花雨滿荒丘。</div>
</p></div>
<div class='div-w'><a id='mulu355' />
<p class='h3'>秋日偶占</p><p style="text-indent:0em" class="lg-abnormal"><div class='lg-row'>日寒草影枯。溪淺石頭露。獨立何寥寥。猿啼雲外樹。</div>
</p></div>
<div class='div-w'><a id='mulu356' />
<p class='h3'>雨中偶成</p><p style="text-indent:0em" class="lg-abnormal"><div class='lg-row'>犢角曉擎泥。雨絲密織柳。東風來問禪。笑破梅花口。</div>
</p><p class="head4">其二</p>
<p style="text-indent:0em" class="lg-abnormal"><div class='lg-row'>霧壓茅堂矮。風推竹徑斜。野浦新添浪。漁翁捕落花。</div>
</p><p class="head4">其三</p>
<p style="text-indent:0em" class="lg-abnormal"><div class='lg-row'>石夢傍雲飛。松濤和月卷。老因詩漸狂。花為風偷剪。</div>
</p></div>
<div class='div-w'><a id='mulu357' />
<p class='h3'>春寒</p><p style="text-indent:0em" class="lg-abnormal"><div class='lg-row'>山貧賒霧著。藤老倩風扶。勿怪梅花晚。多因春信孤。</div>
</p></div>
<div class='div-w'><a id='mulu358' />
<p class='h3'>冬夜</p><p style="text-indent:0em" class="lg-abnormal"><div class='lg-row'>夜寒燈欲語。硯冷筆收花。隱几虛生白。推窗月半斜。</div>
</p></div>
<div class='div-w'><a id='mulu359' />
<p class='h3'>春日漫興</p><p style="text-indent:0em" class="lg-abnormal"><div class='lg-row'>閒吟竹徑邊。一杖春風裏。倦即枕清流。從來不洗耳。</div>
</p></div>
<div class='div-w'><a id='mulu360' />
<p class='h3'>老人池</p><p style="text-indent:0em" class="lg-abnormal"><div class='lg-row'>碧沼何人開。謂言白髮叟。欲知白髮人。蓮生十丈藕。</div>
</p></div>
<div class='div-w'><a id='mulu361' />
<p class='h3'>碁磐石</p><p style="text-indent:0em" class="lg-abnormal"><div class='lg-row'>雲根猶斧平。棋布星交磋。輸贏總一般。古今誰看破。</div>
</p></div>
<div class='div-w'><a id='mulu362' />
<p class='h3'>一岸居</p><p style="text-indent:0em" class="lg-abnormal"><div class='lg-row'>帶翠眉橫。雙流寒碧繞。中有酣眠人。不知天地老。</div>
</p></div>
<div class='div-w'><a id='mulu363' />
<p class='h3'>虞姬廟</p><p style="text-indent:0em" class="lg-abnormal"><div class='lg-row'>夜聞楚歌聲。一劍寒千古。遺祠耶水濱。猿啼霜月苦。</div>
</p></div>
<div class='div-w'><a id='mulu364' />
<p class='h3'>雞石</p><p style="text-indent:0em" class="lg-abnormal"><div class='lg-row'>無情化有情。日淡朱冠瘦。不解五更啼。卻向風前。</div>
</p></div>
<div class='div-w'><a id='mulu365' />
<p class='h3'>三茅菴</p><p style="text-indent:0em" class="lg-abnormal"><div class='lg-row'>花落曉風香。松高鶴夢冷。遊人仔細看。不是人間景。</div>
</p></div>
<div class='div-w'><a id='mulu366' />
<p class='h3'>曉起</p><p style="text-indent:0em" class="lg-abnormal"><div class='lg-row'>山深鳥喚人。曙色盈花朵。起搆佛前燈。鄰家來乞火。</div>
</p></div></div>
<div class='div-w'><a id='mulu367' />
<p class='h2'>六言絕句</p>
<div class='div-w'><a id='mulu368' />
<p class='h3'>秋吟</p><p style="text-indent:0em" class="lg-abnormal"><div class='lg-row'>一帶清流曳練。滿庭秋色成堆。爐頭火茶熟。門外犬迎客來。</div>
</p></div></div>
<div class='div-w'><a id='mulu369' />
<p class='h2'>七言絕句</p>
<div class='div-w'><a id='mulu370' />
<p class='h3'>冬日偶成</p><p style="text-indent:0em" class="lg-abnormal"><div class='lg-row'>榾柮頻燒燄正紅。畏寒忘打五更鐘。曉來雪霽登樓望。突出雲間數朵峰。</div>
</p><p class="head4">其二</p>
<p style="text-indent:0em" class="lg-abnormal"><div class='lg-row'>剪剪朔風透破襦。匡床獨坐暗嗟吁。去冬爐內撥星火。誰識今冬爐也無。</div>
</p></div>
<div class='div-w'><a id='mulu371' />
<p class='h3'>槎溪道中</p><p style="text-indent:0em" class="lg-abnormal"><div class='lg-row'>為踏新青一杖藜。春風送我泛槎溪。昔年仙子跡何在。綠樹參差鳥亂啼。</div>
</p></div>
<div class='div-w'><a id='mulu372' />
<p class='h3'>巢燕</p><p style="text-indent:0em" class="lg-abnormal"><div class='lg-row'>幾度啣泥去復還。巢成蘭若彩楣間。似知野衲慵開口。獨自喃喃語不閒。</div>
</p><p class="head4">其二</p>
<p style="text-indent:0em" class="lg-abnormal"><div class='lg-row'>不向華堂舊處飛。營來新壘傍禪<span class='corr'>屏</span>。時宣實相知音少。欲逐秋風帶子歸。</div>
</p></div>
<div class='div-w'><a id='mulu373' />
<p class='h3'>舟中漫興</p><p style="text-indent:0em" class="lg-abnormal"><div class='lg-row'>春江雨霽水初平。蘭棹依稀鏡裏行。謾謂途中知<span class='corr'>己</span>少。桃花兩岸笑相迎。</div>
</p></div>
<div class='div-w'><a id='mulu374' />
<p class='h3'>偶成</p><p style="text-indent:0em" class="lg-abnormal"><div class='lg-row'>煙雨空濛柳線低。隔林遙聽子規啼。春光無限誰能委。兩岸殘紅踏作泥。</div>
</p></div>
<div class='div-w'><a id='mulu375' />
<p class='h3'>夏日鹿城夜泊</p><p style="text-indent:0em" class="lg-abnormal"><div class='lg-row'>輕舠日暮泊江煙。斜枕孤城對月眠。蘋末風生驚客夢。雞聲茆屋五更天。</div>
</p></div>
<div class='div-w'><a id='mulu376' />
<p class='h3'>秋日偶吟</p><p style="text-indent:0em" class="lg-abnormal"><div class='lg-row'>短策驚飛葉底香。疏風野壑散清涼。雲消乍怪山撐眼。帶醉芙蓉笑夕陽。</div>
</p></div>
<div class='div-w'><a id='mulu377' />
<p class='h3'>候潮口占</p><p style="text-indent:0em" class="lg-abnormal"><div class='lg-row'>水涸江邊沙觜露。潮迴渡口浪花浮。雙雙白鷺晴飛雪。片片黃雲麥正秋。</div>
</p></div>
<div class='div-w'><a id='mulu378' />
<p class='h3'>再過永生菴雨中偶作</p><p style="text-indent:0em" class="lg-abnormal"><div class='lg-row'>屐齒蒼苔舊日痕。隔林煙雨半黃昏。重來五月薰風裏。梅子生香竹有孫。</div>
</p></div>
<div class='div-w'><a id='mulu379' />
<p class='h3'>登洞庭峰頂</p><p style="text-indent:0em" class="lg-abnormal"><div class='lg-row'>撥雲天外笑長風。落日秋高浪捲空。七十二峰浮足下。乾坤宛在渺茫中。</div>
</p></div>
<div class='div-w'><a id='mulu380' />
<p class='h3'>舟中值雪</p><p style="text-indent:0em" class="lg-abnormal"><div class='lg-row'>紛紛春色鬥風狂。落似梅花淡不香。清興滿船吟未了。半隨流水下瀟湘。</div>
</p></div>
<div class='div-w'><a id='mulu381' />
<p class='h3'>春日即景</p><p style="text-indent:0em" class="lg-abnormal"><div class='lg-row'>磬聲遠度雲間寺。月色橫鋪溪上橋。滿樹梅花和雪眼。翩翩蝴蝶冷魂飄。</div>
</p></div>
<div class='div-w'><a id='mulu382' />
<p class='h3'>妒花風</p><p style="text-indent:0em" class="lg-abnormal"><div class='lg-row'>二月春風半是狂。嬌紅妒落滿池塘。杜鵑啼出聲聲血。燕子啣來口口香。</div>
</p></div>
<div class='div-w'><a id='mulu383' />
<p class='h3'>柳堤新水漲</p><p style="text-indent:0em" class="lg-abnormal"><div class='lg-row'>夜雨平林過院西。忽聽茆舍亂鳴雞。無端滾水桃花浪。打破人家楊柳堤。</div>
</p></div>
<div class='div-w'><a id='mulu384' />
<p class='h3'>秋日雜詠</p><p style="text-indent:0em" class="lg-abnormal"><div class='lg-row'>客去偷閒聊鼓腹。過橋頻喚杖為僕。丹楓黃葉亂堆詩。明月滄江寒浸目。</div>
</p></div>
<div class='div-w'><a id='mulu385' />
<p class='h3'>夜泊</p><p style="text-indent:0em" class="lg-abnormal"><div class='lg-row'>斷橋野寺晚炊煙。暫繫孤舟枕月眠。夢裏溪聲疑作雨。霜鐘敲斷五更天。</div>
</p></div>
<div class='div-w'><a id='mulu386' />
<p class='h3'>浪港</p><p style="text-indent:0em" class="lg-abnormal"><div class='lg-row'>水際無風柳不寒。荻花影動皺波瀾。細看疑是米家畫。月冷漁翁垂釣竿。</div>
</p></div>
<div class='div-w'><a id='mulu387' />
<p class='h3'>白鶴山</p><p style="text-indent:0em" class="lg-abnormal"><div class='lg-row'>松老煙霞石亦斑。巢餘鶴夢伴雲閒。不知羽化歸何處。瘦影凝人月下還。</div>
</p></div>
<div class='div-w'><a id='mulu388' />
<p class='h3'>石帆山</p><p style="text-indent:0em" class="lg-abnormal"><div class='lg-row'>岧嶢望裏鬱蒙叢。一片飛帆挂碧空。自古不隨風力轉。日斜影落鑑湖中。</div>
</p></div>
<div class='div-w'><a id='mulu389' />
<p class='h3'>耶溪夜棹</p><p style="text-indent:0em" class="lg-abnormal"><div class='lg-row'>樵風夜冷起鷗眠。籟寂仙橋水漾煙。幸遇多情溪上月。同舟直話到門前。</div>
</p></div>
<div class='div-w'><a id='mulu390' />
<p class='h3'>問溪山寺</p><p style="text-indent:0em" class="lg-abnormal"><div class='lg-row'>一重山又一重溪。山色溪聲望轉迷。行盡溪山還問路。溪山深處是招提。</div>
</p></div>
<div class='div-w'><a id='mulu391' />
<p class='h3'>秋夜</p><p style="text-indent:0em" class="lg-abnormal"><div class='lg-row'>水面風微夜漏遲。草堂人正坐禪時。疏鐘數點聲飄寺。瘦月一鉤影浸池。</div>
</p><p class="head4">其二</p>
<p style="text-indent:0em" class="lg-abnormal"><div class='lg-row'>黃昏風雨鬧床頭。搖落梧桐片片秋。何處胡笳哀更切。長江千里浪生愁。</div>
</p></div>
<div class='div-w'><a id='mulu392' />
<p class='h3'>鹵菴鼎首座一日別余之吳。興行未數里。值雨。因爾懷之。偶占一絕</p><p style="text-indent:0em" class="lg-abnormal"><div class='lg-row'>西風吹雨過苕溪。之子途中半帶泥。今夜芒鞋何處宿。黃花歷亂草凄凄。</div>
</p></div>
<div class='div-w'><a id='mulu393' />
<p class='h3'>青谿道上</p><p style="text-indent:0em" class="lg-abnormal"><div class='lg-row'>野橋茆店向溪開。黃葉西風撩亂堆。三泖鐘聲隨棹去。九峰月色逐人來。</div>
</p></div>
<div class='div-w'><a id='mulu394' />
<p class='h3'>山居五十詠</p><p style="text-indent:0em" class="lg-abnormal"><div class='lg-row'>十得荊溪老國山。茆堂剩有兩三間。高懸楖栗堪藏拙。更羨春風為掩關。</div>
</p><p style="text-indent:0em" class="lg-abnormal"><div class='lg-row'>百畝雲林閒放曠。一溪風月淡優游。謾云佛法無人會。花鳥殷勤共唱酬。</div>
</p><p style="text-indent:0em" class="lg-abnormal"><div class='lg-row'>亂雲堆裏搆禪栖。狹路無因著馬蹄。富貴易消花上露。乾坤不盡甕中虀。</div>
</p><p style="text-indent:0em" class="lg-abnormal"><div class='lg-row'>松花十里晚風香。信步攜笻看夕陽。徑僻苔深無客到。峰頭唯覺嘯聲長。</div>
</p><p style="text-indent:0em" class="lg-abnormal"><div class='lg-row'>青林雨過亂啼鳩。倚杖懸崖看瀑流。得失總歸蕉鹿夢。是誰更與赤松遊。</div>
</p><p style="text-indent:0em" class="lg-abnormal"><div class='lg-row'>山城好景亂如麻。洞口人歸蜂放衙。夜雨細牽書帶草。曉風吹綻繡毬花。</div>
</p><p style="text-indent:0em" class="lg-abnormal"><div class='lg-row'>半園春筍半園蔬。帶雨披蓑漫漫鉏。今日不為明日計。得閒且看古人書。</div>
</p><p style="text-indent:0em" class="lg-abnormal"><div class='lg-row'>流水光中人面綠。杏花叢裏犬聲紅。山家一種天真趣。不<span class='corr'>羨</span>丹青筆墨工。</div>
</p><p style="text-indent:0em" class="lg-abnormal"><div class='lg-row'>選佛選官成底事。是凡是聖總虛名。夜來枕上留新夢。春到窗前聽曉鶯。</div>
</p><p style="text-indent:0em" class="lg-abnormal"><div class='lg-row'>世上誰無塵事累。山中獨有道人閒。瞥然覷破閻浮夢。鏡裏空花不用攀。</div>
</p><p style="text-indent:0em" class="lg-abnormal"><div class='lg-row'>竹筧引來巖下水。藤筐摘得嶺頭春。飯餘石上披襟坐。鷗鳥相將話主賓。</div>
</p><p style="text-indent:0em" class="lg-abnormal"><div class='lg-row'>春歸煙樹濃如墨。夏入巖房冷似冰。沙上白鷗千點雪。室中明月一溪燈。</div>
</p><p style="text-indent:0em" class="lg-abnormal"><div class='lg-row'>荔枝一架繞薔薇。晝掩禪關扣者稀。閱罷琅函焚柏子。雲間老鶴覓巢歸。</div>
</p><p style="text-indent:0em" class="lg-abnormal"><div class='lg-row'>一林煙火隔橋東。雨過蒼苔砌落紅。巖下有僧敲月戶。人間無客賣松風。</div>
</p><p style="text-indent:0em" class="lg-abnormal"><div class='lg-row'>荷衣碎補幾經秋。布幔繩床月一鉤。夜雨驚翻蝴蝶夢。卻令人笑老莊周。</div>
</p><p style="text-indent:0em" class="lg-abnormal"><div class='lg-row'>一聲兩聲花外鳥。三片四片嶺頭雲。最是幽人親切句。石池新水漾斜曛。</div>
</p><p style="text-indent:0em" class="lg-abnormal"><div class='lg-row'>一泓嫩碧浸垂楊。薝蔔花開滿院香。世燄燎人真可畏。幾能回首覓清涼。</div>
</p><p style="text-indent:0em" class="lg-abnormal"><div class='lg-row'>雨挂層巒接斷虹。佇看人在錦屏中。沈沈月醉酴醾影。細細香飄菡萏風。</div>
</p><p style="text-indent:0em" class="lg-abnormal"><div class='lg-row'>當門好竹百千箇。近水垂楊三四株。路遠紅塵飛不到。碧天長嘯玉輪孤。</div>
</p><p style="text-indent:0em" class="lg-abnormal"><div class='lg-row'>糲食休嫌滋味淡。苔茵獨臥夢魂涼。懶殘不解煨香芋。惹得丹書下草堂。</div>
</p><p style="text-indent:0em" class="lg-abnormal"><div class='lg-row'>祖庭秋晚事如麻。細钁荒田好種瓜。胸次了無名利念。何妨錮疾老煙霞。</div>
</p><p style="text-indent:0em" class="lg-abnormal"><div class='lg-row'>寺門明月橋邊過。洞口閒雲雨後還。活計些須隨分足。從來無夢到人間。</div>
</p><p style="text-indent:0em" class="lg-abnormal"><div class='lg-row'>性僻不宜廛市住。機忘卻與野鶴同。秋深簾挂千山雨。夜靜松號萬壑風。</div>
</p><p style="text-indent:0em" class="lg-abnormal"><div class='lg-row'>數點青山畫裏橫。松絃落落寫幽情。勿教黃葉隨流去。恐有人來問姓名。</div>
</p><p style="text-indent:0em" class="lg-abnormal"><div class='lg-row'>青燈素壁道人家。水接山根竹徑斜。睡起劃然長發笑。夕陽影裏數歸鴉。</div>
</p><p style="text-indent:0em" class="lg-abnormal"><div class='lg-row'>束腰不用三條篾。遮眼全憑一卷經。煙抹溪頭殘臘紫。雨餘雲外亂峰青。</div>
</p><p style="text-indent:0em" class="lg-abnormal"><div class='lg-row'>展開紙被雲千片。放下蒲團月一輪。獨坐渾忘塵世外。老天許我做閒人。</div>
</p><p style="text-indent:0em" class="lg-abnormal"><div class='lg-row'>空庭滴瀝寒蕉雨。白晝氤氳古鼎煙。幽鳥不來常寂寂。數聲短笛夕陽天。</div>
</p><p style="text-indent:0em" class="lg-abnormal"><div class='lg-row'>依依影動風生竹。澹澹光搖月上簾。松菊而今誰作主。翻然令我憶陶潛。</div>
</p><p style="text-indent:0em" class="lg-abnormal"><div class='lg-row'>半壑半丘聊自適。一囊一笠可資身。孤燈夜雨添新韻。黃葉秋風來故人。</div>
</p><p style="text-indent:0em" class="lg-abnormal"><div class='lg-row'>雨歇竹梢風嫋嫋。綠開水面月溶溶。分明好箇西來意。漏洩林間幾點鐘。</div>
</p><p style="text-indent:0em" class="lg-abnormal"><div class='lg-row'>盡把喧囂細掃除。年來自喜樂貧居。不須筆硯添文彩。鴈影空翻貝葉書。</div>
</p><p style="text-indent:0em" class="lg-abnormal"><div class='lg-row'>一室寥寥對亂峰。閒吟臺畔步從容。孤雲有意常留石。野鶴無家只戀松。</div>
</p><p style="text-indent:0em" class="lg-abnormal"><div class='lg-row'>風回谷口驚雲臥。鹿過溪頭見水渾。爐內香消人在定。疏鐘斜月半黃昏。</div>
</p><p style="text-indent:0em" class="lg-abnormal"><div class='lg-row'>桂老煙寒香細細。山空鴈過影雙雙。偶然濯足滄浪裏。天外人歌白雪腔。</div>
</p><p style="text-indent:0em" class="lg-abnormal"><div class='lg-row'>葛藤截斷入深林。蹤跡安容野鹿尋。芳草落花遊子興。白雲流水老禪心。</div>
</p><p style="text-indent:0em" class="lg-abnormal"><div class='lg-row'>布袍半染煙霞色。草履遙沾石徑霜。端的不勞頻借問。幾株疏柳淡斜陽。</div>
</p><p style="text-indent:0em" class="lg-abnormal"><div class='lg-row'>寺古松高孤鶴唳。月明山悄一僧行。雲深鳥道無尋處。踏斷一溪流水聲。</div>
</p><p style="text-indent:0em" class="lg-abnormal"><div class='lg-row'>石齒粼粼寒漱玉。竹簾寂寂影篩金。客來休問拈花事。萬古冰壺一片心。</div>
</p><p style="text-indent:0em" class="lg-abnormal"><div class='lg-row'>荷淡煙消枕簟涼。雨餘簾外海棠香。閒情漠漠同江練。一帶秋聲入夢長。</div>
</p><p style="text-indent:0em" class="lg-abnormal"><div class='lg-row'>一念未鎔終是礙。萬機休罷始相應。打開日月籠中鳥。笑指乾坤水上萍。</div>
</p><p style="text-indent:0em" class="lg-abnormal"><div class='lg-row'>十笏茆齋百結衣。胡麻脫粟好充饑。芒鞋幸爾多強健。日日登山看落暉。</div>
</p><p style="text-indent:0em" class="lg-abnormal"><div class='lg-row'>壟頭雪霽梅方瘦。水畔煙濃柳正肥。此景目前誰共賞。莫教孤負祖師機。</div>
</p><p style="text-indent:0em" class="lg-abnormal"><div class='lg-row'>夜靜溪光侵戶白。雲開山色上眉青。明明盡把家私露。分付禪流謾扣扃。</div>
</p><p style="text-indent:0em" class="lg-abnormal"><div class='lg-row'>傍石依松好縛茆。萬緣一筆盡勾銷。夜寒鐘打雙溪寺。天曉人過獨木橋。</div>
</p><p style="text-indent:0em" class="lg-abnormal"><div class='lg-row'>壟上耕雲開白石。雨中移竹補青山。誰能到此忘喧寂。萬境無心勝閉關。</div>
</p><p style="text-indent:0em" class="lg-abnormal"><div class='lg-row'>雞鶴而今孰辨群。從他人世自紛紜。開窗獨對幽岑坐。日暮鐘聲嶺外聞。</div>
</p><p style="text-indent:0em" class="lg-abnormal"><div class='lg-row'>樹裏人家樹外山。斷橋野寺隔溪灣。深深更有深深處。獨許閒雲自往還。</div>
</p><p style="text-indent:0em" class="lg-abnormal"><div class='lg-row'>尋得把茅聊蓋頂。何妨斗室且容身。孤巒夜寂那伽定。枯木花開別苑春。</div>
</p><p style="text-indent:0em" class="lg-abnormal"><div class='lg-row'>碎剪殘霞補舊蓑。金鱗釣罷意無他。善權洞古堪投老。弄月嘲風臥薜蘿。</div>
</p></div></div><p>　　　　　　　　居士蔚小庄法名智欽</p>
<p class="pre">　　　　　　　　　　　同妻法名智恭捐刻</p>

<p class='juan'>蔓堂集卷第四<span class='note-inline'>(終)</span></p></div>
</div><!-- end of div[@id='body'] -->
</body></html>