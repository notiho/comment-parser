<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>正史佛教資料類編</title>
  <link rel="stylesheet" type="text/css" href="../cbeta.css" />
</head>
<body>
<div id='body'>

<div class='div-other'><a id='mulu462' />
<p class='h1'>三塔寺</p>
<div class='div-other'><a id='mulu463' />
<p class='h2'>蘇塗</p><p style="margin-left:0em;text-indent:2em">馬韓……又置別邑，名曰蘇塗，立大木，懸鈴鼓。其蘇塗之義，有似西域浮屠也，而所行善惡有異。</p>
<p class="text-right">（《晉書》卷九十七《四夷傳．馬韓傳》2533）</p>
</div>
<div class='div-other'><a id='mulu464' />
<p class='h2'>宿於佛精舍</p><p style="margin-left:0em;text-indent:2em">時沙門吳進言於季龍曰：「胡運將衰，晉當復興，宜苦役晉人以厭其氣。」季龍於是使尚書張群發近郡男女十六萬，車十萬乘，運土築華林苑及長牆於鄴北，廣長數十里……（石）韜燕其僚屬於東明觀，樂奏，酒酣，愀然長歎曰：「人居世無常，別易會難。各付一杯，開意為吾飲，令必醉。知後會復何其而不飲乎！」因泫然流涕，左右莫不歔欷，因宿於佛精舍……等緣獼猴梯而入，殺韜，置其刀箭而去。</p>
<p class="text-right">（《晉書》卷一百七《石季龍載記》下2782）</p>
</div>
<div class='div-other'><a id='mulu465' />
<p class='h2'>龍翔佛寺</p><p style="margin-left:0em;text-indent:2em">時有黑龍白龍各一，見於龍山，皝親率群僚觀之，去龍二百餘步，祭以太牢。二龍交首嬉翔，解角而去。皝大悅，還宮，赦其境內，號新宮曰和龍，立龍翔佛寺於山上。</p>
<p class="text-right">（《晉書》卷一百九《慕容皝載記》2825）</p>
</div>
<div class='div-other'><a id='mulu466' />
<p class='h2'>唐嵫希景興經始精舍</p><p style="margin-left:0em;text-indent:2em">唐嵫入太平水路，上有瀑布數百丈。漫石在唐嵫下，郗景興經始精舍，亦是名山之流。崒、嵊與分界，去山八十里，故曰遠南。前嶺鳥道，正當五十里高，左右所無，就下地形高，乃當不稱。遠望釐山甚奇，謂白爍尖者最高，下有良田，王敬弘經始精舍。曇濟道人住孟山，名曰孟埭，芋薯之疁田……敬承聖誥，恭窺前經。山野昭曠，聚落羶腥。故大慈之弘誓，拯群物之淪傾。豈寓地而空言，必有貸以善成。欽鹿野之華苑，羨靈鷲之名山。企堅固之貞林，希菴羅之芳園。雖綷容之緬邈，謂哀音之恆存。建招提於幽峰，冀振錫之息肩。庶鐙王之贈席，想香積之惠餐。事在微而思通，理匪絕而可溫。賈誼《弔屈》云：「恭承嘉惠。」敬承，亦此之流。聚落是墟邑，謂歌哭諍訟，有諸諠譁，不及山野為僧居止也。經教欲令在山中，皆有成文。老子云：「善貸且善成。」此道惠物也。鹿苑，說《四真諦》處。靈鷲山，說《般若法華》處。堅固林，說泥洹處。菴羅園，說不思議處。今旁林藝園制苑，仿佛在昔，依然託想，雖綷容緬邈，哀音若存也。招提，謂僧不能常住者，可持作坐處也。所謂息肩。鐙王、香積，事出《維摩經》。《論語》云：「溫故知新。」理既不絕，更宜復溫，則可待為<span class='corr'>己</span>之日用也。</p>
<p class="text-right">（《宋書》卷六十七《謝靈運傳》1759）</p>
</div>
<div class='div-other'><a id='mulu467' />
<p class='h2'>瓦官寺</p><p style="margin-left:0em;text-indent:2em">經日，乃水陸出軍，劭自登朱雀門督戰。軍至瓦官寺，與義軍游邏相逢，游邏退走，賊遂薄壘。</p>
<p class="text-right">（《宋書》卷七十七《柳元景傳》1987）</p>
</div>
<div class='div-other'><a id='mulu468' />
<p class='h2'>保林寺</p><p style="margin-left:0em;text-indent:2em">永明八年四月六日，雷震，會稽山陰恆山保林寺剎上四破，電火燒塔，下佛面窗戶不異也。</p>
<p class="text-right">（《南齊書》卷十九《五行志》379）</p>
</div>
<div class='div-other'><a id='mulu469' />
<p class='h2'>太子與竟陵王子良俱好釋氏，多立樓觀塔宇</p><p style="margin-left:0em;text-indent:2em">太子與竟陵王子良俱好釋氏，立六疾館以養窮民。風韻甚和，而性頗奢麗。宮內殿堂，皆雕飾精綺，過於上宮。開拓玄圃園，與台城北塹等。其中樓觀塔宇，多聚石頭，妙極山水。慮上宮望見，乃傍門列修竹，內施高鄣，造游壯數百間，施諸機巧，宜須鄣蔽，須臾成立，若應毀撤，應手遷徙。善制珍玩之物，織孔雀毛為裘，光彩金翠，過於雉頭矣。以晉明帝為太子時立西池，乃啟世祖引前例，求東田起小苑，上許之。永明中，二宮兵力全實，太子使宮中將吏更番役築，宮城苑巷，制度之盛，觀者傾京師。上性雖嚴，多布耳目，太子所為，無敢啟者。後上幸豫章王宅，還過太子東田，見其彌亙華遠，壯麗極目，於是大怒，收監作主帥，太子懼，皆藏匿之，由是見責。</p>
<p style="margin-left:0em;text-indent:2em">杜按：「其中」二字後，《南史》本傳（1100）作「起出土山池閣樓觀塔宇，窮奇極麗，費以千萬」。餘大同，故不贅錄。</p>
<p class="text-right">（《南齊書》卷二十一《文惠太子傳》401）</p>
</div>
<div class='div-other'><a id='mulu470' />
<p class='h2'>湘宮寺</p><p style="margin-left:0em;text-indent:2em">帝以故宅起湘宮寺，費極奢侈。以孝武莊嚴剎七層，帝欲起十層，不可立，分為兩剎，各五層。新安太守巢（向）〔尚〕之罷郡還，見帝，曰：「卿至湘宮寺未？我起此寺，是大功德。」願在側曰：「陛下起此寺，皆是百姓賣兒貼婦錢，佛若有知，嘗悲哭哀愍，罪高佛圖，有何功德？」尚書令袁粲在坐，為之失色。帝乃怒，使人驅下殿，願徐去無異容。以舊恩，少日中，已復召入。</p>
<p style="margin-left:0em;text-indent:2em">杜按：《南史》本傳（1710）大同，故不贅錄。</p>
<p class="text-right">（《南齊書》卷五十三《良政．虞願傳》916）</p>
</div>
<div class='div-other'><a id='mulu471' />
<p class='h2'>禪靈寺</p><p style="margin-left:0em;text-indent:2em">上使造禪靈寺新成，車駕臨視，甚悅。敞喜，要呂文顯私登寺南門樓，上知之，繫敞上方，而出文顯為南譙郡，久之乃復。</p>
<p style="margin-left:0em;text-indent:2em">杜按：《南史》本傳（1710）不記此事。</p>
<p class="text-right">（《南齊書》卷五十六《倖臣．呂文顯傳》978）</p>
<p style="margin-left:0em;text-indent:2em">（太清二年）十一月辛酉，賊攻陷東府城，害南浦侯蕭推、中軍司馬楊暾。庚辰，邵陵王綸帥武州刺史蕭弄璋、前譙州刺史趙伯超等入援京師，頓鍾山愛敬寺……</p>
<p style="margin-left:0em;text-indent:2em">杜按：《南史》本傳無「屯鍾山愛敬寺」句。</p>
<p class="text-right">（《梁書》卷三《武帝本紀下》94）</p>
</div>
<div class='div-other'><a id='mulu472' />
<p class='h2'>高祖於鍾山造大愛敬寺</p><p style="margin-left:0em;text-indent:2em">時高祖於鍾山造大愛敬寺，（王）騫舊墅在寺側，有良田八十餘頃，即晉丞相王導賜田也。高祖遣主書宣旨就騫求市，欲以施寺。騫答旨云：「此田不賣；若是敕取，所不敢言。」酬對又脫略。高祖怒，遂付市評田價，以直逼還之。由是忤旨，出為吳興太守。</p>
<p style="margin-left:0em;text-indent:2em">杜按：《南史》本傳（341）不記此事。</p>
<p class="text-right">（《梁書》卷七《太宗王皇后傳》159）</p>
</div>
<div class='div-other'><a id='mulu473' />
<p class='h2'>江陵瓦官寺</p><p style="margin-left:0em;text-indent:2em">世祖徐妃諱昭佩，東海郯人也……太清三年五月，被譴死，葬江陵瓦官寺。</p>
<p style="margin-left:0em;text-indent:2em">杜按：《南史》本傳（341）較《梁書》記事甚多，見本書事跡篇。</p>
<p class="text-right">（《梁書》卷七《世祖徐妃傳》163）</p>
</div>
<div class='div-other'><a id='mulu474' />
<p class='h2'>白馬寺</p><p style="margin-left:0em;text-indent:2em">既至，仍遣（張）纘向襄陽，前刺史岳陽王察推遷未去鎮，但以城西白馬寺處之。</p>
<p style="margin-left:0em;text-indent:2em">杜按：《南史》本傳（1388）「襄陽」作「雍州」，餘大同，故不錄。</p>
<p class="text-right">（《梁書》卷三十四《張緬傳》附《張纘傳》502）</p>
</div>
<div class='div-other'><a id='mulu475' />
<p class='h2'>顯靈寺</p><p style="margin-left:0em;text-indent:2em">（太清）二年，侯景寇逼，子雲逃民間。三年三月，宮城失守，東奔晉陵，餒卒於顯靈寺僧房，年六十三。所著《晉書》一百一十卷，《東宮新記》二十卷。</p>
<p style="margin-left:0em;text-indent:2em">杜按：《南史》本傳（515）「顯靈寺」作「顯雲寺」餘大同，故不錄。</p>
<p class="text-right">（《梁書》卷三十五《蕭子恪傳》附《蕭子雲傳》515）</p>
</div>
<div class='div-other'><a id='mulu476' />
<p class='h2'>「眾造寺」</p><p style="margin-left:0em;text-indent:2em">何氏自晉司空充、宋司空尚之，世奉佛法，並建立塔寺；至敬容又舍宅東為伽藍，趨勢者因助財造構，敬容並不拒，故此寺堂宇校飾，頗為宏麗，時輕薄者因呼為「眾造寺」焉。及敬容免職出宅，止有常用器物及囊衣而已，竟無餘財貨，時亦以此稱之。</p>
<p style="margin-left:0em;text-indent:2em">杜按：《南史》本傳（799）大同，惟後接「敬容特為從史胤所愛，胤在若邪山嘗疾焉，有書云：『田疇館宇悉奉眾僧，書經並歸從弟敬<span class='corr'>容</span>』其見知如此。」等語。</p>
<p class="text-right">（《梁書》卷三十七《何敬容傳》534）</p>
</div>
<div class='div-other'><a id='mulu477' />
<p class='h2'>莊嚴寺</p><p style="margin-left:0em;text-indent:2em">侯景舉兵襲京師，王移入台內，留琛與司馬楊曒守東府。賊尋攻陷城，放兵殺害，琛被槍未至死，賊求得之，轝至闕下，求見僕射王克、領軍朱異，勸開城納賊。克等讓之，涕泣而止，賊復轝送莊嚴寺療治之。</p>
<p style="margin-left:0em;text-indent:2em">杜按：《南史》本傳（1513）大同，故不錄。</p>
<p class="text-right">（《梁書》卷三十八《賀琛傳》550）</p>
</div>
<div class='div-other'><a id='mulu478' />
<p class='h2'>蔣山有延賢寺</p><p style="margin-left:0em;text-indent:2em">溉家門雍睦，兄弟特相友愛。初與弟洽常共居一齋，洽卒後，便捨為寺，因斷腥羶，終身蔬食，別營小室，朝夕從僧徒禮誦。高祖每月三置淨饌，恩禮甚篤。蔣山有延賢寺者，溉家世創立，故生平公俸，咸以供焉，略無所取。</p>
<p style="margin-left:0em;text-indent:2em">杜按：《南史》本傳（678）「終身蔬食」後有「別營小室，朝夕從僧徒禮誦。武帝每月三致淨饌，思禮甚篤」等語餘大同。</p>
<p class="text-right">（《梁書》卷四十《到溉傳》569）</p>
</div>
<div class='div-other'><a id='mulu479' />
<p class='h2'>鍾山宋熙寺</p><p style="margin-left:0em;text-indent:2em">中大通二年……王立為皇太子，仍為吳郡太守。主書芮珍宗家在吳，前守宰皆傾意附之，是時珍宗假還，規遇之甚薄，珍宗還都，密奏規云「不理郡事。」俄徵為左民尚書，郡吏民千餘人詣闕請留，表三奏，上不許。尋以本官領右軍將軍，未拜，復為散騎常侍、太子中庶子，領步兵校尉。規辭疾不拜，於鍾山宋熙寺築室居焉。</p>
<p style="margin-left:0em;text-indent:2em">杜按：《南史》本傳（598）文略異，意同，故不錄。</p>
<p class="text-right">（《梁書》卷四十一《王規傳》582）</p>
</div>
<div class='div-other'><a id='mulu480' />
<p class='h2'>同泰、大愛敬二寺</p><p style="margin-left:0em;text-indent:2em">（蕭）洽少有才思，高祖令制同泰、大愛敬二寺剎下銘，其文甚美。</p>
<p style="margin-left:0em;text-indent:2em">杜按：《南史》本傳（501）不記此事。</p>
<p class="text-right">（《梁書》卷四十一《蕭介傳》附《蕭洽傳》589）</p>
</div>
<div class='div-other'><a id='mulu481' />
<p class='h2'>雍州平等寺</p><p style="margin-left:0em;text-indent:2em">劉潛字孝儀，秘書監孝綽弟也……起家鎮右始興王法曹行參軍，隨府益州，兼記室。王入為中撫軍，轉主簿，遷尚書殿中郎。敕令制《雍州平等寺金像碑》，文甚宏麗。</p>
<p style="margin-left:0em;text-indent:2em">杜按：《南史》本傳（1013）文稍異，意同，故不錄。</p>
<p class="text-right">（《梁書》卷四十一《劉潛傳》594）</p>
</div>
<div class='div-other'><a id='mulu482' />
<p class='h2'>中興寺、禪靈寺</p><p style="margin-left:0em;text-indent:2em">次新亭，賊列陣於中興寺，相持至晚，各解歸……（侯）景登禪靈寺門閤，望粲營未立，便率銳卒來攻。</p>
<p style="margin-left:0em;text-indent:2em">杜按：《南史》本傳（1433）同，故不錄。</p>
<p class="text-right">（《梁書》卷四十三《韋粲傳》607）</p>
</div>
<div class='div-other'><a id='mulu483' />
<p class='h2'>北寺、天居寺</p><p style="margin-left:0em;text-indent:2em">（侯）景帥船艦並集北寺……（王）僧辯旋於江陵，因被詔會眾軍西討，督舟師二萬，輿駕出天居寺餞行。</p>
<p class="text-right">（《梁書》卷四十五《王僧辯傳》625）</p>
</div>
<div class='div-other'><a id='mulu484' />
<p class='h2'>藥王寺</p><p style="margin-left:0em;text-indent:2em">劉曇淨字元光，彭城呂人也……母喪權瘞藥王寺，時天寒，曇淨身衣單布，廬於瘞所，晝夜哭泣不絕聲，哀感行路，未及期而卒。</p>
<p style="margin-left:0em;text-indent:2em">杜按：《南史》謂劉曇淨為劉慧斐子，並附其傳（1902），見本書人物篇。</p>
<p class="text-right">（《梁書》卷四十七《孝行．劉曇淨傳》654）</p>
</div>
<div class='div-other'><a id='mulu485' />
<p class='h2'>賀革還鄉造寺</p><p style="margin-left:0em;text-indent:2em">（賀革）在荊州歷為郡縣，所得俸秩，不及妻孥，專擬還鄉造寺，以申感思。</p>
<p style="margin-left:0em;text-indent:2em">杜按：《南史》本傳（1508）大同，故不錄。</p>
<p class="text-right">（《梁書》卷四十八《儒林．賀瑒傳》附《賀革傳》673）</p>
</div>
<div class='div-other'><a id='mulu486' />
<p class='h2'>居士何胤築室若耶山</p><p style="margin-left:0em;text-indent:2em">時居士何胤築室若邪山，山發洪水，漂拔樹石，此室獨存，元簡命嶸作《瑞室頌》以旌表之，辭甚典麗。</p>
<p style="margin-left:0em;text-indent:2em">杜按：《南史》本傳（1779）同，故不錄。</p>
<p class="text-right">（《梁書》卷四十九《文學上．鍾嶸傳》694）</p>
</div>
<div class='div-other'><a id='mulu487' />
<p class='h2'>梁高祖以三橋舊宅為光宅寺</p><p style="margin-left:0em;text-indent:2em">是時，高祖以三橋舊宅為光宅寺，敕興嗣與陸倕各制寺碑，及成俱奏，高祖用興嗣所制者。</p>
<p style="margin-left:0em;text-indent:2em">杜按：《南史》本傳（1780）大同，故不錄。</p>
<p class="text-right">（《梁書》卷四十九《周興嗣傳》698）</p>
</div>
<div class='div-other'><a id='mulu488' />
<p class='h2'>益州立九層佛寺</p><p style="margin-left:0em;text-indent:2em">河南王者，其先出自鮮卑慕容氏……國中有佛法……梁興，進（休留）代為征西將軍。代死，子伏連籌襲爵位。天監十三年，遣使獻金裝馬腦鍾二口，又表於益州立九層佛寺，詔許焉。</p>
<p style="margin-left:0em;text-indent:2em">杜按：《南史．夷貊下》（1978）同，故不錄。</p>
<p class="text-right">（《梁書》卷五十四《諸夷傳》810）</p>
</div>
<div class='div-other'><a id='mulu489' />
<p class='h2'>石槨寺</p><p style="margin-left:0em;text-indent:2em">……泉軍於石槨寺……</p>
<p class="text-right">（《梁書》卷五十五《河東王譽傳》830）</p>
</div>
<div class='div-other'><a id='mulu490' />
<p class='h2'>又燒南岸民居營寺</p><p style="margin-left:0em;text-indent:2em">材官將軍宋嶷降賊，因為立計，引玄武湖水灌台城，城外水起數尺，闕前御街並為洪波矣。又燒南岸民居營寺，莫不咸盡。</p>
</div>
<div class='div-other'><a id='mulu491' />
<p class='h2'>禪靈寺</p><p style="margin-left:0em;text-indent:2em">司州<span class='corr'>刺</span>史柳仲禮、衡州<span class='corr'>刺</span>史韋粲、南陵太守陳文徹、宣猛將軍李孝欽等，皆來赴援。……乃登禪靈寺門樓望之，見韋粲營壘未合，先渡兵擊之……是月，百濟使至，見城邑丘墟，於端門外號泣，行路見者莫不灑淚。景聞之大怒，送小莊嚴寺禁止，不聽出入……僧辯進軍次張公洲。景以盧暉略守石頭，紇奚斤守捍國城。悉逼百姓及軍士家累入台城內。僧辯焚景水柵，入淮，至禪靈寺渚，景大驚，乃緣淮立柵，自石頭至朱雀航。……使王偉、索超世、呂季略守台城，宋長貴守延祚寺。</p>
<p style="margin-left:0em;text-indent:2em">杜按：《南史》本傳（2010）文稍簡，意同，故不贅錄。</p>
<p class="text-right">（《梁書》卷五十六《侯景傳》844）</p>
</div>
<div class='div-other'><a id='mulu492' />
<p class='h2'>大皇寺、莊嚴寺</p><p style="margin-left:0em;text-indent:2em">（太建十年閏）六月丁卯，大雨，震大皇寺剎、莊嚴寺露盤、重陽閣東樓、千秋門內槐樹、鴻臚府門。</p>
<p style="margin-left:0em;text-indent:2em">杜按：《南史》本紀（298）同，故不錄。</p>
<p class="text-right">（《陳書》卷五《宣帝本紀》五92）</p>
</div>
<div class='div-other'><a id='mulu493' />
<p class='h2'>耆闍寺、寶田寺</p><p style="margin-left:0em;text-indent:2em">至是隋軍南北道並進。（陳）後主遣驃騎大將軍、司徒豫章王叔英屯朝（室）〔堂〕，蕭摩訶屯樂游苑，樊毅屯耆闍寺，魯廣達屯白土岡，忠武將軍孔范屯寶田寺。</p>
<p style="margin-left:0em;text-indent:2em">杜按：《南史》本紀不載上兩寺院名。</p>
<p class="text-right">（《陳書》卷六《後主本紀》六117）</p>
</div>
<div class='div-other'><a id='mulu494' />
<p class='h2'>香巖寺</p><p style="margin-left:0em;text-indent:2em">及世祖為（張）彪所襲，文育時頓城北香巖寺，世祖夜往趨之，因共立柵。</p>
<p style="margin-left:4em">（《陳書》卷八《周文育傳》139）</p>
</div>
<div class='div-other'><a id='mulu495' />
<p class='h2'>香巖寺</p><p style="margin-left:0em;text-indent:2em">及文帝為彪所襲，文育時頓城北香巖寺，文帝夜往趨之。彪又來攻，文育苦戰，遂破平彪。</p>
<p class="text-right">（《南史》卷六十六《周文育傳》1603）</p>
</div>
<div class='div-other'><a id='mulu496' />
<p class='h2'>報德佛寺</p><p style="margin-left:0em;text-indent:2em">（太和四年正月）丁巳，罷畜鷹鷂之所，以其地為報德佛寺。</p>
<p style="margin-left:0em;text-indent:2em">杜按：《北史》本紀（96）同，故不錄。</p>
<p class="text-right">（《魏書》卷七上《高祖紀》七上148）</p>
</div>
<div class='div-other'><a id='mulu497' />
<p class='h2'>建明佛寺</p><p style="margin-left:0em;text-indent:2em">（承明元年）冬十月丁巳，起七寶永安行殿……辛未，輿駕幸建明佛寺。</p>
<p style="margin-left:0em;text-indent:2em">杜按：《北史》本紀（92）同，故不錄。</p>
<p class="text-right">（《魏書》卷七上《高祖紀七》143）</p>
</div>
<div class='div-other'><a id='mulu498' />
<p class='h2'>報德佛寺、思燕佛圖</p><p style="margin-left:0em;text-indent:2em">承明元年，尊曰太皇太后，復臨朝聽政……高祖詔曰：「朕以虛寡，幼纂寶歷，仰恃慈明，緝寧四海，欲報之德，正覺是憑，諸鷙鳥傷生之類，宜放之山林。其以此地為太皇太后經始靈塔。」於是罷鷹師曹，以其地為報德佛寺。太后與高祖遊于方山，顧瞻川阜，有終焉之志，因謂群臣曰：「舜葬蒼梧，二妃不從。豈必遠祔山陵，然後為貴哉！吾百年之後，神其安此。」高祖乃詔有司營建壽陵於方山，又起永固石室，將終為清廟焉。太和五年起作，八年而成，刊石立碑，頌太后功德。太后以高祖富於春秋，乃作《勸戒歌》三百餘章，又作《皇誥》十八篇，文多不載。太后立文宣王廟於長安，又立思燕佛圖於龍城，皆刊石立碑。</p>
<p style="margin-left:0em;text-indent:2em">杜按：《北史》本紀（495）文稍簡，意同，故不錄。</p>
<p class="text-right">（《魏書》卷十三《皇后列傳一》328）</p>
</div>
<div class='div-other'><a id='mulu499' />
<p class='h2'>嵩山閒居寺</p><p style="margin-left:0em;text-indent:2em">正光五年秋，靈太后對肅宗謂群臣曰：「隔絕我母子，不聽我往來兒間，復何用我為？放我出家，我當永絕人間，修道於嵩高閒居寺。先帝聖鑒，鑒於未然，本營此寺者正為我今日。」欲自下髮。肅宗與群臣大懼，叩頭泣涕，慇勤苦請。靈太后聲色甚厲，意殊不回。肅宗乃宿於嘉福殿，積數日，遂與太后密謀圖叉。肅宗內雖圖之，外形彌密，靈太后瞋忿之言，欲得往來顯陽之意，皆以告叉。又對叉流涕，敘太后欲出家，憂怖之心。如此密言，日有數四。叉殊不為疑，乃勸肅宗從太后意。於是太后數御顯陽，二宮無復禁礙。</p>
<p style="margin-left:0em;text-indent:2em">杜按：《北史》本紀（598）文稍簡，意同，故不錄。</p>
<p class="text-right">（《魏書》卷十六《京兆王傳附元叉傳》405）</p>
</div>
<div class='div-other'><a id='mulu500' />
<p class='h2'>永寧、太上公等佛寺</p><p style="margin-left:0em;text-indent:2em">澄又表曰：……今墉雉素修，廄庫崇列，雖府寺膠塾，少有未周，大抵省府粗得庇憩理務，諸寺靈塔俱足致虔講道。唯明堂辟雍，國禮之大。來冬司徒兵至，講籌量滅徹，專力經營，務令早就……靈太后銳於繕興，在京師則起永寧、太上公等佛寺，功費不少，外州各造五級佛圖。又數為一切齋會，施物動至萬計。百姓疲於土木之功，金銀之價為之踴上，削奪百官事力，費損庫藏，兼曲賚左右，日有數千。澄故有此表。</p>
<p style="margin-left:0em;text-indent:2em">杜按：《北史》本傳（661）略元澄上表，餘大同。</p>
<p class="text-right">（《魏書》卷十九中《任城王元雲傳附元澄傳》478）</p>
</div>
<div class='div-other'><a id='mulu501' />
<p class='h2'>元鸞繕起佛寺</p><p style="margin-left:0em;text-indent:2em">鸞愛樂佛道，修持五戒，不飲酒食肉，積歲長齋。繕起佛寺，勸率百姓，共為土木之勞，公私費擾，頗為民患。世宗聞而詔曰：「鸞親唯宗懿，作牧大州，民物殷繁，綏寧所屬，宜克<span class='corr'>己</span>厲誠，崇清樹惠，而乃驟相征發，專為煩擾，編戶嗷嗷，家懷嗟怨。北州土廣，奸亂是由，准法尋愆，應加肅黜。以鸞戚屬，情有未忍，可遣使者，以義督責，奪祿一周，微示威罰也。」</p>
<p class="text-right">（《魏書》卷十九下《城陽王元長壽傳附元鸞傳》510）</p>
</div>
<div class='div-other'><a id='mulu502' />
<p class='h2'>元鸞繕起佛寺</p><p style="margin-left:0em;text-indent:2em">（元）鸞愛樂佛道，繕起佛寺，勸率百姓，大為土木之勞，公私費擾，頗為民患。宣武聞之，詔奪祿一周。</p>
<p class="text-right">（《北史》卷十八《城陽王元長壽傳附元鸞傳》673）</p>
</div>
<div class='div-other'><a id='mulu503' />
<p class='h2'>沙門寺</p><p style="margin-left:0em;text-indent:2em">僧淵卒，年七十餘。伯麟雖往奔赴，不敢入家，哭沙門寺。</p>
<p class="text-right">（《魏書》卷二十四《崔玄伯傳》633）</p>
</div>
<div class='div-other'><a id='mulu504' />
<p class='h2'>永寧寺塔</p><p style="margin-left:0em;text-indent:2em">永寧寺塔大興，經營務廣，靈太后曾幸作所，凡有顧問，（張）熠敷陳指畫，無所遺闕，太后善之。久之，除冠軍將軍、中散大夫。</p>
<p style="margin-left:0em;text-indent:2em">杜按：《北史》本傳（1766）「熠」作「耀」，所錄與佛教有關事，與《魏書》同，故不錄。</p>
<p class="text-right">（《魏書》卷七十九《張熠傳》1766）</p>
</div>
<div class='div-other'><a id='mulu505' />
<p class='h2'>永寧寺九層佛圖</p><p style="margin-left:0em;text-indent:2em">世宗、肅宗時，豫州人柳儉、殿中將軍關文備、郭安興並機巧。洛中制永寧寺九層佛圖，安興為匠也。</p>
<p style="margin-left:0em;text-indent:2em">杜按：《北史》本傳（2985）同，故不錄。</p>
<p class="text-right">（《魏書》卷九十一《術藝．蔣少游傳》附1972）</p>
</div>
<div class='div-other'><a id='mulu506' />
<p class='h2'>雀離佛院</p><p style="margin-left:0em;text-indent:2em">（高叡）出至永巷，遇兵被執，送華林園，於雀離佛院令劉桃枝拉而殺之，時年三十六。大霧三日，朝野冤惜之。</p>
<p style="margin-left:0em;text-indent:2em">杜按：《北史》本傳（1846）同，故不錄。</p>
<p class="text-right">（《北齊書》卷十三《趙郡王高深傳》附《高叡傳》173）</p>
</div>
<div class='div-other'><a id='mulu507' />
<p class='h2'>白馬寺</p><p style="margin-left:0em;text-indent:2em">韓賢，字普賢……天平初，為洛州刺史。民韓木蘭等率土民作逆，賢擊破之，親自按檢，欲收甲仗。有一賊窘迫，藏於死屍之間，見賢將至，忽起斫之，斷其脛而卒。（韓）賢雖武將，性和直，不甚貪暴，所歷雖無善政，不為吏民所苦。昔漢明帝時，西域以白馬負佛經送洛，因立白馬寺，其經函傳在此寺，形制淳樸，世以為古物，歷代藏寶。賢無故斫破之，未幾而死，論者或謂賢因此至禍。</p>
<p style="margin-left:0em;text-indent:2em">杜按：《北史》文稍簡，意同，故不錄。</p>
<p class="text-right">（《北齊書》卷十九《韓賢傳》247）</p>
</div>
<div class='div-other'><a id='mulu508' />
<p class='h2'>白馬寺</p><p style="margin-left:0em;text-indent:2em">始漢明帝時，西域以白馬負佛經送洛，因立白馬寺。其經函傳於此寺，形制厚樸，世以古物，歷代寶之。（韓）賢知，故斫破之，未幾而死。論者謂因此致禍。</p>
<p class="text-right">（《北史》卷五十三《韓賢傳》1905）</p>
</div>
<div class='div-other'><a id='mulu509' />
<p class='h2'>童子佛寺</p><p style="margin-left:0em;text-indent:2em">顯祖嘗登童子佛寺，望并州城曰：「此是何等城？」或曰：「此是金城湯池，天府之國。」帝云：「我謂唐邕是金城，此非金城也。」其見重如此。</p>
<p style="margin-left:0em;text-indent:2em">杜按：《北史》本傳（2001）大同，故不錄。</p>
<p class="text-right">（《北齊書》卷四十《唐邕傳》531）</p>
</div>
<div class='div-other'><a id='mulu510' />
<p class='h2'>五臺山</p><p style="margin-left:0em;text-indent:2em">河清三年，突厥入境，代、忻二牧悉是細馬，合數萬匹，在五臺山北柏谷中避賊。賊退後，敕（白）建就彼檢校，續使人詣建間領馬，送定州付民養飼。</p>
<p style="margin-left:0em;text-indent:2em">杜按：《北史》本傳（2004）大同，故不錄。</p>
<p class="text-right">（《北齊書》卷四十《白建傳》532）</p>
</div>
<div class='div-other'><a id='mulu511' />
<p class='h2'>韓使君佛寺前過，浮圖三層，有鳴鐸焉</p><p style="margin-left:0em;text-indent:2em">初，（長孫）紹遠為太常，廣召工人，創造樂器，土木絲竹，各得其宜。為黃鐘不調，紹遠每以為意。嘗因退朝，經韓使君佛寺前過，浮圖三層之上，有鳴鐸焉。忽聞其音，雅合宮調，取而配奏，方始克諧。紹遠乃啟世宗行之。</p>
<p style="margin-left:0em;text-indent:2em">杜按：《北史》本傳（824）大同，故不錄。</p>
<p class="text-right">（《周書》卷二十六《長孫紹遠》430）</p>
</div>
<div class='div-other'><a id='mulu512' />
<p class='h2'>天統中大修佛寺</p><p style="margin-left:0em;text-indent:2em">至天統中，又毀東宮，造修文、偃武、隆基嬪嬙諸院，起玳瑁樓。又於遊豫園穿池，周以列館，中起三山，構台，以象滄海，並大修佛寺，勞役鉅萬計。財用不給，乃滅朝士之祿，斷諸曹糧膳，及九州軍人常賜以供之。</p>
<p class="text-right">（《隋書》卷二十四《食貨志》678）</p>
</div>
<div class='div-other'><a id='mulu513' />
<p class='h2'>蘇威屏居山寺</p><p style="margin-left:0em;text-indent:2em">大塚宰宇文護見而禮之，以其女新興主妻焉。（蘇威）見護專權，恐禍及己，逃入山中，為叔父所逼，卒不獲免。然威每屏居山寺，以諷讀為娛。未幾，授使持節、車騎大將軍、儀同三司，改封懷道縣公。</p>
<p style="margin-left:0em;text-indent:2em">杜按：《北史》本傳（2243）大同，故不錄。</p>
<p class="text-right">（《隋書》卷四十一《蘇威傳》1185）</p>
</div>
<div class='div-other'><a id='mulu514' />
<p class='h2'>辛彥於潞州城內立浮圖二所</p><p style="margin-left:0em;text-indent:2em">（辛）彥之又崇信佛道，於（潞州）城內立浮圖二所，並十五層。開皇十一年，州人張元暴死，數日乃蘇，云遊天上，見新構一堂，制極崇麗。元問其故，人云潞州刺史辛彥之有功德，造此堂以待之。彥之聞而不悅。其年卒官。</p>
<p style="margin-left:0em;text-indent:2em">杜按：《北史》本傳（2752）大同，故不錄。</p>
<p class="text-right">（《隋書》卷七十五《儒林．辛彥之傳》1709）</p>
</div>
<div class='div-other'><a id='mulu515' />
<p class='h2'>李士謙舍宅為伽藍</p><p style="margin-left:0em;text-indent:2em">（李）士謙服闋，舍宅為伽藍，脫身而出。</p>
<p style="margin-left:0em;text-indent:2em">杜按：《北史》本傳（1232）同，故不錄。</p>
<p class="text-right">（《隋書》卷七十七《隱逸．李士謙傳》1752）</p>
</div>
<div class='div-other'><a id='mulu516' />
<p class='h2'>中興寺</p><p style="margin-left:0em;text-indent:2em">侯景之亂，（僧）鼎兄昂卒於京城，鼎負屍出，寄於中興寺。求棺無所得，鼎哀憤慟哭，忽見江中有物，流至鼎所，鼎切異之。往見，乃新棺也，因以充殮。元帝聞之，以為精誠所感……至德初，鼎盡質貨田宅，寓居僧寺。友人大匠卿毛彪問其故，答曰：「江東王氣盡於此矣。吾與爾當葬長安。期運將及，故破產耳。」</p>
<p style="margin-left:0em;text-indent:2em">杜按：《南史》本傳（1435）大同，故不錄。</p>
<p class="text-right">（《隋書》卷七十七《藝術．韋鼎傳》1771）</p>
</div>
<div class='div-other'><a id='mulu517' />
<p class='h2'>禪靈寺</p><p style="margin-left:0em;text-indent:2em">先是武帝立禪靈寺於都下，當世以為壯觀，天意若曰「禪」者禪也，「靈」者神明之目也，武帝晏駕而鼎業傾移也。</p>
<p style="margin-left:0em;text-indent:2em">杜按：《北齊書》本紀（77）不載此事。</p>
<p class="text-right">（《南史》卷五《齊本紀五下》140）</p>
</div>
<div class='div-other'><a id='mulu518' />
<p class='h2'>禪崗寺、禪鄉寺、禪亭寺、禪封寺</p><p style="margin-left:0em;text-indent:2em">（蕭惠開）丁父艱，居喪有孝性，家素事佛，凡為父起四寺，南岸南崗下，名曰禪崗寺，曲阿舊鄉宅，名曰禪鄉寺，京口墓亭，名曰禪亭寺，所封封陽縣，名曰禪封寺。謂國僚曰：「封秩蓋鮮，而兄弟甚多，若使全關一人，則在我讓。若人人等分，又事可悲恥。寺眾既立，自宜悉供僧眾。」由此國秩不復下均……惠開素剛，至是益不得志，寺內所住齋前，有向種花草甚美，惠開悉劃除，列種白楊樹。每謂人曰：「人生不得行胸懷，雖壽百歲，猶為夭也。」</p>
<p style="margin-left:4em">（《宋書》卷八十七《蕭惠開傳》2200）</p>
</div>
<div class='div-other'><a id='mulu519' />
<p class='h2'>禪崗寺、禪鄉寺、禪亭寺、禪封寺</p><p style="margin-left:0em;text-indent:2em">（蕭惠開）丁父艱，居喪有孝性。家素事佛，凡為父起四寺：南崗下名曰禪崗寺，曲阿舊鄉宅名曰禪鄉寺，京口墓亭，名曰禪亭寺，所封封陽縣，名曰禪封寺。謂國僚曰：「封秩鮮而兄弟甚多，若全關一人，則在我所讓，若人人等分，又事可悲恥。寺眾既立，自宜悉供僧眾。」……惠開素有大志，至蜀欲廣樹經略。善於敘述，聞其言者皆以為大功可立……明識過人，嘗供三千沙門，一閱其名，退無所失。</p>
<p style="margin-left:0em;text-indent:2em">……寺內所住齋前，向種花草其美，惠開悉劃除別種白楊。每謂人曰：「人生不得行胸懷，雖壽百歲猶為夭也。」</p>
<p class="text-right">（《南史》卷十八《蕭思話傳附蕭惠開傳》497）</p>
</div>
<div class='div-other'><a id='mulu520' />
<p class='h2'>招提寺</p><p style="margin-left:0em;text-indent:2em">彥回薨，澄以錢一萬一千就招提寺贖高帝所賜彥回白貂坐褥，壞作裘及纓，又贖彥回介幘犀導及彥回常所乘黃牛。</p>
<p class="text-right">（《南史》卷二十八《褚裕之傳附襯澄傳》756）</p>
</div>
<div class='div-other'><a id='mulu521' />
<p class='h2'>平<span class='corr'>等</span>寺金像碑</p><p style="margin-left:0em;text-indent:2em">孝綽弟潛字孝儀，幼孤，與諸兄弟相勖以學，並工屬文。孝綽嘗云「三筆六詩」，三即孝儀，六謂孝威也。</p>
<p style="margin-left:0em;text-indent:2em">舉秀才，累遷尚殿中郎。敕令制雍州《平等寺金像碑》，文甚宏麗。</p>
<p class="text-right">（《南史》卷三十九《劉勉傳》附《劉孝潛傳》1013）</p>
</div>
<div class='div-other'><a id='mulu522' />
<p class='h2'>瓦官寺</p><p style="margin-left:0em;text-indent:2em">時明帝不重儒術，（伏）曼容宅在瓦官寺東，施高坐於聽事，有賓客輒升高坐為講說，生徒常數十百人。</p>
<p style="margin-left:0em;text-indent:2em">杜按：《南史》本傳（1731）同，故不錄。</p>
<p class="text-right">（《梁書》卷四十八《儒林．伏曼容傳》663）</p>
</div>
<div class='div-other'><a id='mulu523' />
<p class='h2'>白馬寺</p><p style="margin-left:0em;text-indent:2em">德基少遊學京邑，積年不歸，衣資罄乏，又恥服故弊，盛冬止衣夾襦褲。嘗於白馬寺前逢一婦人，容服甚盛，呼德基入寺門，脫白綸巾以贈之。仍謂曰：「君方為重器，不久貧寒，故以此相遺耳。」德基問嫗姓名，不答而去。德基於《禮記》稱為精明，居以傳授，累遷尚書祠部郎。德基雖不至大官，而三世儒學，俱為祠部，時論美其不墜焉。</p>
<p style="margin-left:0em;text-indent:2em">杜按：《南史》本傳（1749）大同，故不錄。</p>
<p class="text-right">（《陳書》卷三十三《儒林．賀德基傳》442）</p>
</div>
<div class='div-other'><a id='mulu524' />
<p class='h2'>永寧寺</p><p style="margin-left:0em;text-indent:2em">（孝莊）帝出雲龍門，（爾朱）兆逼帝幸永寧佛寺，殺皇子……甲子，（帝）崩於（晉陽）城內三級佛寺。</p>
<p style="margin-left:0em;text-indent:2em">杜按：《北史》本紀（166）謂「帝遇弒於城內三級佛寺」。餘大同，不贅錄。</p>
<p class="text-right">（《魏書》卷十《孝莊帝紀》268）</p>
</div>
<div class='div-other'><a id='mulu525' />
<p class='h2'>龍花寺</p><p style="margin-left:0em;text-indent:2em">王既絕言，垂將一紀，居於龍花寺，無所交通。</p>
<p style="margin-left:0em;text-indent:2em">杜按：《北史》本紀（167）同。</p>
<p class="text-right">（《魏書》卷十一《前廢帝元恭紀》273）</p>
</div>
<div class='div-other'><a id='mulu526' />
<p class='h2'>崇訓佛寺</p><p style="margin-left:0em;text-indent:2em">（魏）蘭根忌帝雅德，還致譭謗，竟從崔㥄議，廢帝於崇訓佛寺，而立平陽王修為（孝武）帝。</p>
<p style="margin-left:0em;text-indent:2em">杜按：《北史》本紀（168）同，故不錄。</p>
<p class="text-right">（《魏書》卷十一《前廢帝元恭紀》278）</p>
</div>
<div class='div-other'><a id='mulu527' />
<p class='h2'>靈巖寺</p><p style="margin-left:0em;text-indent:2em">（永熙）二年春正月……己亥，車駕幸崧高石窟靈巖寺。</p>
<p class="text-right">（《魏書》卷十一《出帝元修紀》286）</p>
</div>
<div class='div-other'><a id='mulu528' />
<p class='h2'>草堂佛寺</p><p style="margin-left:0em;text-indent:2em">須臾，帝飲酒，遇鴆而崩，時年二十五。謚曰孝武。殯於草堂佛寺，十餘年乃葬雲陵。</p>
<p style="margin-left:0em;text-indent:2em">杜按：《魏書》本紀不載「殯於草堂佛寺」事。</p>
<p class="text-right">（《北史》卷五《魏本紀五》《孝武帝元修紀》174）</p>
</div>
<div class='div-other'><a id='mulu529' />
<p class='h2'>晉陽西山大佛像、大慈寺、寶林寺</p><p style="margin-left:0em;text-indent:2em">（北齊幼主）鑿晉陽西山為大佛像，一夜燃油萬盆，光照宮內。又為胡昭儀起大慈寺，未成，改為穆皇后大寶林寺，窮極工巧，運石填泉，勞費億計，人牛死者不可勝紀。</p>
<p style="margin-left:0em;text-indent:2em">杜按：《北史》本紀（301）同，故不錄。</p>
<p class="text-right">（《北齊書》卷八《幼主齊本紀》113）</p>
</div>
<div class='div-other'><a id='mulu530' />
<p class='h2'>永寧寺</p><p style="margin-left:0em;text-indent:2em">（靈太后）尋幸永寧寺，親建剎於九級之基，僧尼士女赴者數萬人。及改葬文昭高后，太后不欲令肅宗王事，乃自為喪主。</p>
<p style="margin-left:0em;text-indent:2em">杜按：《北史》本傳（504）「親見」作「觀」，餘同，故不錄。</p>
<p class="text-right">（《魏書》卷十三《皇后列傳一．宣武靈皇后胡氏傳》338）</p>
</div>
<div class='div-other'><a id='mulu531' />
<p class='h2'>立寺追福</p><p style="margin-left:0em;text-indent:2em">（隋文獻皇）后雅好讀書，識達今古，凡言事皆與上意合，宮中稱為二聖。嘗夢周阿史那后，言受罪辛苦，求營功德。明日言之，上為立寺追福焉。</p>
<p style="margin-left:0em;text-indent:2em">杜按：《隋書》本傳不記此事。</p>
<p class="text-right">（《北史》卷十四《后妃下．隋文獻皇后傳》533）</p>
</div>
<div class='div-other'><a id='mulu532' />
<p class='h2'>江南多以僧寺停客</p><p style="margin-left:0em;text-indent:2em">（李概）為副使聘於江南。江南多以僧寺停客，出入常袒露。還，坐事解。</p>
<p class="text-right">（《北史》卷三十三《李靈傳附李概傳》1212）</p>
</div>
<div class='div-other'><a id='mulu533' />
<p class='h2'>張彝造寺，名曰興皇</p><p style="margin-left:0em;text-indent:2em">（秦州<span class='corr'>刺</span>史張）彝敷政隴右，多所制立，宣布新風，革其舊俗，民庶愛仰之。為國造佛寺名曰興皇，諸有罪咎者，隨其輕重，謫為土木之功，無復鞭杖之罰……雖年向六十，加之風疾，而自強人事，孜孜無怠。公私法集，衣冠從事；延請道俗，修營齋講；好善欽賢，愛獎人物。南北新舊，莫不多之。（後住京城因後變，其子始均被投火中）……彝僅有餘命，沙門寺與其比鄰，輿致於寺。遠近聞見，莫不惋駭。</p>
<p class="text-right">（《魏書》卷六十四《張彝傳》1428）</p>
</div>
<div class='div-other'><a id='mulu534' />
<p class='h2'>永寧佛寺</p><p style="margin-left:0em;text-indent:2em">（莊）帝步出雲龍門外，為（爾朱）兆騎所縶，幽於永寧佛寺。兆撲殺皇子，污辱妃嬪，縱兵虜掠。停洛旬餘，先命衛送莊帝於晉陽。兆後於河梁監閱財貨，遂害帝於三級寺。</p>
<p style="margin-left:0em;text-indent:2em">杜按：《北史》本傳（1765）大同，故不錄。</p>
<p class="text-right">（《魏書》卷七十五《爾朱兆傳》1662）</p>
</div>
<div class='div-other'><a id='mulu535' />
<p class='h2'>「康寺三少」</p><p style="margin-left:0em;text-indent:2em">（李）伯卿子師上，聰敏好學，雅有詞致。外祖魏收無子，惟有一女，生師上，甚愛重之，童亂便自教屬文，有名於世。後與范陽廬公順俱為符璽郎，待詔文林館。與博陵崔君洽同志友善，從駕晉陽，寓居僧寺，朝士謂之康寺三少，為物論推許若此。</p>
<p class="text-right">（《北史》卷一百《序傳．李伯卿傳》3319）</p>
</div>
<div class='div-other'><a id='mulu536' />
<p class='h2'>感業寺</p><p style="margin-left:0em;text-indent:2em">初，武皇后貞觀末隨太宗嬪御居於感業寺，后及左右數為之言，高宗由是復召入宮，立為昭儀。</p>
<p class="text-right">（《舊唐書》卷五十一《后妃傳上》2170）</p>
</div>
<div class='div-other'><a id='mulu537' />
<p class='h2'>德業寺、崇敬寺</p><p style="margin-left:0em;text-indent:2em">（麟德元年）三月辛亥，展大射禮。丁卯，長女追封安定公主，謚曰思，其鹵簿鼓吹及供葬所須，並如親王之制，於德業寺遷於崇敬寺。</p>
<p class="text-right">（《舊唐書》卷四《高宗本紀四》85）</p>
</div>
<div class='div-other'><a id='mulu538' />
<p class='h2'>大雲寺</p><p style="margin-left:0em;text-indent:2em">（載初元年）秋七月……有沙門十人偽撰《大雲經》，表上之，盛言神皇受命之事。制頒於天下，令諸州各置大雲寺，總度僧千人。</p>
<p style="margin-left:0em;text-indent:2em">杜按：《新唐書》本紀（90）此僅有「頒《大雲經》於天下」七字。</p>
<p class="text-right">（《舊唐書》卷六《則天皇后本紀六》121）</p>
</div>
<div class='div-other'><a id='mulu539' />
<p class='h2'>大雲寺</p><p style="margin-left:0em;text-indent:2em">（天授元年）辛未，貶邢文偉為珍州<span class='corr'>刺</span>史。置大雲寺。</p>
<p class="text-right">（《新唐書》卷四《則天皇后紀》91）</p>
</div>
<div class='div-other'><a id='mulu540' />
<p class='h2'>明堂</p><p style="margin-left:0em;text-indent:2em">至則天始毀東都乾元殿，以其地立明堂，其制淫侈，無復可觀，皆不足記。其後火焚之，既而又復立；開元五年，復以為乾元殿而不毀。初，則天以木為瓦，夾紵漆之。二十五年，玄宗遣將作大匠康言素毀之。</p>
<p class="text-right">（《新唐書》卷十三《禮樂志三》338）</p>
</div>
<div class='div-other'><a id='mulu541' />
<p class='h2'>明堂火，東都宮佛寺火</p><p style="margin-left:0em;text-indent:2em">證聖元年正月丙申夜，明堂火，武太后欲避正殿，徹樂……（開元）十八年二月丙寅，大雨雪，俄而雷震，左飛龍廄災。占曰：「天火燒廄，兵大起。」十月乙丑，東都宮佛光寺火。</p>
<p class="text-right">（《新唐書》卷三十四《五行志一》885）</p>
</div>
<div class='div-other'><a id='mulu542' />
<p class='h2'>玉泉寺</p><p style="margin-left:0em;text-indent:2em">則天嘗幸萬安山玉泉寺，以山逕危懸，欲御腰輿而上。（王）方慶諫曰：「昔漢元帝嘗祭廟，出便門，御樓船，光祿勳張猛奏曰：『乘船危，就橋安。』元帝乃從橋，即前代舊事。今山徑危險，石路曲狹，上瞻駭目，下視寒心，比於樓船，安危不等，陛下蒸人父母，奈何踐此畏途？伏望停輿駐蹕。」則天納其言而止。是歲，改封石泉子。</p>
<p class="text-right">（《舊唐書》卷八十九《王方慶傳》2898）</p>
</div>
<div class='div-other'><a id='mulu543' />
<p class='h2'>張易之定州私置寺</p><p style="margin-left:0em;text-indent:2em">是時，張易之請移京城大德僧十人配定州私置寺，僧等苦訴，元之斷停，易之屢以為言，元之終不納。由是為易之所譖，改為司僕卿，知政事如故，使充靈武道大總官。</p>
<p class="text-right">（《舊唐書》卷九十六《姚宗傳》3022）</p>
</div>
<div class='div-other'><a id='mulu544' />
<p class='h2'>中興寺、龍興寺</p><p style="margin-left:0em;text-indent:2em">（神龍三年二月）庚寅，改中興寺、觀為龍興，內外不得言「中興」……夏四月辛巳，以嗣雍王守禮女為金城公主，出降吐蕃贊普。庚寅，幸薦福寺，曲赦雍州。</p>
<p class="text-right">（《舊唐書》卷七《中宗本紀七》143）</p>
</div>
<div class='div-other'><a id='mulu545' />
<p class='h2'>天竺寺、奉先寺</p><p style="margin-left:0em;text-indent:2em">（開元）十年二月四日，伊水泛漲，毀都城南龍門天竺、奉先寺，壞羅郭東南角，平地水深六尺已上，入漕河，水次屋舍樹木蕩盡。</p>
<p class="text-right">（《舊唐書》卷三十七《五行志》1357）</p>
</div>
<div class='div-other'><a id='mulu546' />
<p class='h2'>普門佛寺</p><p style="margin-left:0em;text-indent:2em">（開元十四年）八月八日，澠池縣夜有暴雨，澗水、谷水漲合，毀郭邑百餘家及普門佛寺。……</p>
<p class="text-right">（《舊唐書》卷三十七《五行志》1358）</p>
</div>
<div class='div-other'><a id='mulu547' />
<p class='h2'>興聖寺</p><p style="margin-left:0em;text-indent:2em">（景龍二年）八月乙卯，詔以興聖寺是高祖舊宅，有柿樹，天授中枯死，至是重生，大赦天下。</p>
<p class="text-right">（《舊唐書》卷七《睿宗本紀七》157）</p>
</div>
<div class='div-other'><a id='mulu548' />
<p class='h2'>寶昌寺</p><p style="margin-left:0em;text-indent:2em">（景龍四年）至六月，中宗暴崩，韋后臨朝稱制。韋溫、宗楚客、紀處訥等謀傾宗社，以睿宗介弟之重，先謀不利。道士馮道力、處士劉承祖皆善於占兆，詣上布誠款。上所居里名隆慶，時人語訛以「隆」為「龍」；韋庶人稱制，改元又為唐隆，皆符御名。上益自負，乃與太平公主謀之，公主喜，以子崇簡從。上乃與崇簡、朝邑尉劉幽求、長上折衝麻嗣宗、押萬騎果毅葛福順李仙鳧、寶昌寺僧普潤等定策誅之。</p>
<p class="text-right">（《舊唐書》卷八《玄宗本紀八》166）</p>
</div>
<div class='div-other'><a id='mulu549' />
<p class='h2'>積香寺</p><p style="margin-left:0em;text-indent:2em">（至德二載九月）壬寅，與賊將安守忠、李歸仁等戰於香積寺西北，賊軍大敗，斬首六萬級，賊帥張通儒棄京城東走。</p>
<p class="text-right">（《舊唐書》卷十《肅宗本紀十》247）</p>
</div>
<div class='div-other'><a id='mulu550' />
<p class='h2'>安福寺、薦福寺</p><p style="margin-left:0em;text-indent:2em">（廣德二年）十一月乙未，懷恩與蕃軍自潰，京師解嚴。丁未，子儀自涇陽入覲，詔宰臣百僚迎之於開遠門，上御安福寺待之……九月庚申，京兆尹黎幹以京城薪炭不給，奏開漕渠，自南山谷口入京城，至薦福寺東街，北抵景風、延喜門入苑，闊八尺，深一丈。渠成，是日上幸安福門以觀之。</p>
<p class="text-right">（《舊唐書》卷十一《代宗本紀十一》276）</p>
</div>
<div class='div-other'><a id='mulu551' />
<p class='h2'>摩尼寺</p><p style="margin-left:0em;text-indent:2em">（元和二年正月）庚子，回紇請於河南府、太原府置摩尼寺，許之。</p>
<p class="text-right">（《舊唐書》卷十四《憲宗本紀十四》420）</p>
</div>
<div class='div-other'><a id='mulu552' />
<p class='h2'>安國寺、慈恩寺、千福寺、開業寺、章敬寺</p><p style="margin-left:0em;text-indent:2em">（元和十五年七月甲寅）是日，上幸安國寺觀於蘭盆……壬戌，盛飾安國、慈恩、千福、開業、章敬等寺，縱吐蕃使者觀之。</p>
<p class="text-right">（《舊唐書》卷十六《穆宗本紀十六》479）</p>
</div>
<div class='div-other'><a id='mulu553' />
<p class='h2'>章敬寺</p><p style="margin-left:0em;text-indent:2em">（長慶元年七月）辛酉，太和長公主發赴回紇，上以半仗御通化門臨送，群臣班於章敬寺前。</p>
<p style="margin-left:4em">（《舊唐書》卷十六《穆宗本紀十六》490）</p>
</div>
<div class='div-other'><a id='mulu554' />
<p class='h2'>禪智寺</p><p style="margin-left:0em;text-indent:2em">（寶歷二年春正月）丙申，鹽鐵使王播奏：「揚州城內，舊漕河水淺，舟船澀滯，輸不及期程。今從閶門外古七里港開河，向東屈曲，取禪智寺橋，東通舊官河，計長一十九里。其功役所費，當使自方圓支遣。」從之。</p>
<p class="text-right">（《舊唐書》卷十七上《敬宗紀上》518）</p>
</div>
<div class='div-other'><a id='mulu555' />
<p class='h2'>昭德寺</p><p style="margin-left:0em;text-indent:2em">（大和二年十一月）甲辰，禁中巳時昭德寺火，直宣政殿之東，至午未間，北風起，火勢益甚，至暮稍息。</p>
<p class="text-right">（《舊唐書》卷十七上《文宗紀上》530）</p>
</div>
<div class='div-other'><a id='mulu556' />
<p class='h2'>昭德寺</p><p style="margin-left:0em;text-indent:2em">太和二年十一月，宮中昭德寺火。寺在宣政殿東隔垣，火勢將及，宰臣、兩省、京兆尹、中尉、樞密，皆環立於日華門外，令神策兵士救之，晡後稍息。</p>
<p class="text-right">（《舊唐書》卷一百六十五《溫造傳》4316）</p>
</div>
<div class='div-other'><a id='mulu557' />
<p class='h2'>章敬寺、神龍寺</p><p style="margin-left:0em;text-indent:2em">（會昌三年）三月，太和公主至京師，百官班於章敬寺迎謁，仍令所司告憲宗、穆宗二室……六月，西內神龍寺災。</p>
<p class="text-right">（《舊唐書》卷十八上《武宗紀》595）</p>
</div>
<div class='div-other'><a id='mulu558' />
<p class='h2'>龍興寺</p><p style="margin-left:0em;text-indent:2em">（文德元年四月）魏博衙軍殺其帥樂彥禎於龍興寺，又擊樂從訓，敗之。</p>
<p class="text-right">（《舊唐書》卷二十上《昭宗紀》736）</p>
</div>
<div class='div-other'><a id='mulu559' />
<p class='h2'>陟屺寺</p><p style="margin-left:0em;text-indent:2em">（光化元年）四月庚子……上幸陟屺寺，宴從官於韓建所獻御莊。</p>
<p class="text-right">（《舊唐書》卷二十上《昭宗紀》764）</p>
</div>
<div class='div-other'><a id='mulu560' />
<p class='h2'>昭明寺</p><p style="margin-left:0em;text-indent:2em">（天祐二年六月）丙午，全忠奏：「得宰相柳璨記事，欲拆北邙山下玄元觀移入都內，於清化坊取舊昭明寺基，建置太微宮，準備十月九日南郊行事。緣延資庫鹽鐵並無物力，令臣商量者。臣已牒判六軍諸衛張全義指揮工作訖。」優詔嘉之。</p>
<p style="margin-left:4em">（《舊唐書》卷二十下《哀帝紀》797）</p>
</div>
<div class='div-other'><a id='mulu561' />
<p class='h2'>寺觀鍾像盜鑄為錢</p><p style="margin-left:0em;text-indent:2em">（乾元）二年三月，琦入為相……（乾元二年）長安城中，競為盜鑄，寺觀鍾及銅像，多壞為錢。奸人豪族，犯禁者不絕。</p>
<p class="text-right">（《舊唐書》卷四十八《食貨志上》2100）</p>
</div>
<div class='div-other'><a id='mulu562' />
<p class='h2'>就城宮寺<span class='corr'>廬</span>舍多壞</p><p style="margin-left:0em;text-indent:2em">上元二年，京師自七月霖雨，八月盡方止。京城宮寺<span class='corr'>廬</span>舍多壞，街市溝渠中漉得小魚……（永泰）二年夏，洛陽大雨，水壞二十餘坊及寺觀廨舍。</p>
<p style="margin-left:4em">（《舊唐書》卷三十七《五行志》1359）</p>
</div>
<div class='div-other'><a id='mulu563' />
<p class='h2'>莊嚴寺佛圖、家令寺</p><p style="margin-left:0em;text-indent:2em">大歷十年二月，莊嚴寺佛圖災。初有疾風，震雷薄擊，俄而火從佛圖中出，寺僧數百人急救之，乃止，棟宇無損。</p>
<p style="margin-left:0em;text-indent:2em">貞元七年，蘇州火。十九年四月，家令寺火。二十年四月，開業寺火。</p>
<p class="text-right">（《舊唐書》卷三十七《五行志》1367）</p>
</div>
<div class='div-other'><a id='mulu564' />
<p class='h2'>經行寺塔</p><p style="margin-left:0em;text-indent:2em">太和八年六月癸未，暴風雷雨壞長安縣廨及經行寺塔。</p>
<p class="text-right">（《舊唐書》卷三十七《五行志》1362）</p>
</div>
<div class='div-other'><a id='mulu565' />
<p class='h2'>慈善寺佛舍</p><p style="margin-left:0em;text-indent:2em">開成元年夏六月，鳳翔麟游縣暴風雨，飄害九成宮正殿及慈善寺佛舍，壞百姓屋三百間，死者百餘人，牛馬不知其數。</p>
<p class="text-right">（《舊唐書》卷三十七《五行志》1363）</p>
</div>
<div class='div-other'><a id='mulu566' />
<p class='h2'>胡國寺</p><p style="margin-left:0em;text-indent:2em">大順二年七月，汴州相國寺佛閣災。是日晚，微雨，震電，寺僧見赤塊在三門樓籐網中，周繞一匝而火作。良久，赤塊北飛，越前殿飛入佛閣網中，如三門周繞轉而火作。如是三日不息，訖為灰燼。</p>
<p class="text-right">（《舊唐書》卷三十七《五行志》1367）</p>
</div>
<div class='div-other'><a id='mulu567' />
<p class='h2'>楊貴妃縊死於佛室</p><p style="margin-left:0em;text-indent:2em">及潼關失守，（楊貴妃）從幸至馬嵬，禁軍大將陳玄禮密啟太子，誅國忠父子。既而四軍不散，玄宗遣力士宣問，對曰：「賊本尚在」，蓋指貴妃也。力士復奏，帝不獲已，與妃訣，遂縊死於佛室。時年三十八，瘞於驛西道側。</p>
<p class="text-right">（《舊唐書》卷五十一《后妃傳上》2180）</p>
</div>
<div class='div-other'><a id='mulu568' />
<p class='h2'>石甕寺</p><p style="margin-left:0em;text-indent:2em">太后嘗幸驪山，登石甕寺，上命景王率禁軍侍從，帝自於昭應奉迎，遊豫行樂，數日方還。敬宗即位，尊為太皇太后。</p>
<p class="text-right">（《舊唐書》卷五十二《后妃傳下》2197）</p>
</div>
<div class='div-other'><a id='mulu569' />
<p class='h2'>佛堂路</p><p style="margin-left:0em;text-indent:2em">天寶六載八月，（高）仙芝虜勃律王及公主趣赤佛堂路班師。</p>
<p class="text-right">（《舊唐書》卷一百四《高仙芝傳》3205）</p>
</div>
<div class='div-other'><a id='mulu570' />
<p class='h2'>僧寺中椎牛釃酒</p><p style="margin-left:0em;text-indent:2em">嘗有賊剽掠涇陽縣界，於僧寺中椎牛釃酒，連夜酣飲，去光遠營四十里。（崔）光遠偵知之，率馬步二千乙夜趨其所。賊徒多醉，光遠領百餘騎持滿扼其要，分命驍勇持陌刀呼而斬之，殺賊徒二千餘人，虜馬千疋，俘其渠酋一人。賊中以光遠勇勁，常避其鋒。</p>
<p class="text-right">（《舊唐書》卷一百一十一《崔光遠傳》3318）</p>
</div>
<div class='div-other'><a id='mulu571' />
<p class='h2'>香積寺</p><p style="margin-left:0em;text-indent:2em">（郭）晞，子儀第三子……從廣平王收復兩京，晞力戰於香積寺、陝西，皆出奇兵克捷，以功加銀青光祿大夫、鴻臚卿。</p>
<p class="text-right">（《舊唐書》卷一百二十《郭子儀傳》附《郭晞傳》3468）</p>
</div>
<div class='div-other'><a id='mulu572' />
<p class='h2'>龍興寺</p><p style="margin-left:0em;text-indent:2em">後其大將周曾等謀襲汝州，因回兵殺希烈，奉真卿為節度。事泄，希烈殺曾等，遂送真卿於龍興寺。真卿度必死，乃作遺表，自為墓誌、祭文，常指寢室西壁下云：「吾殯所也。」</p>
<p class="text-right">（《舊唐書》卷一百二十八《顏真卿傳》3596）</p>
</div>
<div class='div-other'><a id='mulu573' />
<p class='h2'>韓滉毀撤上元縣佛寺道觀四十餘所</p><p style="margin-left:0em;text-indent:2em">然自關中多難，（韓）滉即於所部閉關梁，築石頭五城，自京口至玉山，禁馬牛出境，造樓船戰艦三十餘艘，以舟師五千人由海門揚威武，至申浦而還；毀撤上元縣佛寺道觀四十餘所，修塢壁，建業抵京峴，樓雉相屬，以佛殿材於石頭城繕置館第數十。時滉以國家多難，恐有永嘉渡江之事，以為備預，以迎鑾駕，亦申儆自守也……以其所親吏盧復為宣州<span class='corr'>刺</span>史、採石軍使，增營壘，教習長兵。以佛寺銅鐘鑄弩牙兵器。陳少游時鎮揚州，以甲士三千人臨江大閱，滉亦以兵三千人臨金山，與少游相應，樓船於江中，以金銀繒彩互相聘賚。</p>
<p class="text-right">（《舊唐書》卷一百二十九《韓滉傳》3601）</p>
</div>
<div class='div-other'><a id='mulu574' />
<p class='h2'>襄州佛寺被焚</p><p style="margin-left:0em;text-indent:2em">是時，承宗、師道之盜，所在竊發，焚襄州佛寺，斬建陵門戟，燒獻陵寢宮，欲伏甲屠洛陽。</p>
<p class="text-right">（《舊唐書》卷一百四十二《王武俊傳》3881）</p>
</div>
<div class='div-other'><a id='mulu575' />
<p class='h2'>佛堂原</p><p style="margin-left:0em;text-indent:2em">高崇文，其先渤海人……貞元中，隨韓全義鎮長武城，治軍有聲。五年夏，吐蕃三萬寇寧州，崇文率甲士三千救之，戰於佛堂原，大破之，死者過半。</p>
<p class="text-right">（《舊唐書》卷一百五十一《高崇文傳》4051）</p>
</div>
<div class='div-other'><a id='mulu576' />
<p class='h2'>佛堂原</p><p style="margin-left:0em;text-indent:2em">吐蕃三萬寇寧州，（高）崇文率兵三千往救，戰佛堂原，大破之，封渤海郡王。</p>
<p class="text-right">（《新唐書》卷一百七十《高崇文傳》5161）</p>
</div>
<div class='div-other'><a id='mulu577' />
<p class='h2'>安國寺</p><p style="margin-left:0em;text-indent:2em">可及善音律，尤能轉喉為新聲，音辭曲折，聽者忘倦……嘗於安國寺作《菩薩蠻舞》，如佛降生，帝益憐之。</p>
<p class="text-right">（《舊唐書》卷一百七十七《曹確傳》4608）</p>
</div>
<div class='div-other'><a id='mulu578' />
<p class='h2'>大明寺</p><p style="margin-left:0em;text-indent:2em">（光啟三年）四月，（畢師鐸）趨廣陵，營於大明寺。揚州大駭。</p>
<p class="text-right">（《舊唐書》卷一百八十二《高駢傳》4713）</p>
</div>
<div class='div-other'><a id='mulu579' />
<p class='h2'>寶壽佛寺</p><p style="margin-left:0em;text-indent:2em">（高）力士資產殷厚，非王侯能擬，於來庭坊造寶壽佛寺、興寧坊造華封道士觀，寶殿珍台，侔於國力。於京城西北截澧水作碾，並轉五輪，日碾麥三百斛。初，寶壽寺鍾成，力士齋慶之，舉朝畢至。凡擊鍾者，一擊百千；有規其意者，擊至二十杵，少尚十杵。</p>
<p class="text-right">（《舊唐書》卷一百八十四《宦官傳》4758）</p>
</div>
<div class='div-other'><a id='mulu580' />
<p class='h2'>章敬寺、興唐寺</p><p style="margin-left:0em;text-indent:2em">大歷二年，朝恩獻通化門外賜莊為寺，以資章敬太后冥福，仍請以章敬為名，復加興造，窮極壯麗。以城中材木不足充費，乃奏壞曲江亭館、華清宮觀樓及百司行廨、將相沒官宅給其用，土木之役，僅逾萬億。三年，讓判國子監事，加韓國公。章敬太后忌日，百僚於興唐寺行香，朝恩置齋饌於寺外之車坊，延宰臣百僚就食。朝思恣口談時政，公卿惕息。</p>
<p class="text-right">（《舊唐書》卷一百八十四《宦官傳》4764）</p>
</div>
<div class='div-other'><a id='mulu581' />
<p class='h2'>聖善寺</p><p style="margin-left:0em;text-indent:2em">許景先，常州義興人，後徙家洛陽。少舉進士，授夏陽尉。神龍初，東都起聖善寺報慈閣。景先詣闕獻《大像閣賦》，詞甚美麗，擢拜左拾遺。</p>
<p class="text-right">（《舊唐書》卷一百九十中《文苑中》5031）</p>
</div>
<div class='div-other'><a id='mulu582' />
<p class='h2'>香積寺</p><p style="margin-left:0em;text-indent:2em">至德二載九月……關內行營節度使王思禮為後軍，屯於香積寺。</p>
<p class="text-right">（《新唐書》卷六《代宗紀》166）</p>
</div>
<div class='div-other'><a id='mulu583' />
<p class='h2'>興唐寺</p><p style="margin-left:0em;text-indent:2em">永泰元年三月，吐蕃請和，遣宰相元載、杜鴻漸等於興唐寺與之盟而罷。</p>
<p class="text-right">（《舊唐書》卷一百九十六上《吐蕃傳上》5239）</p>
</div>
<div class='div-other'><a id='mulu584' />
<p class='h2'>神龍寺</p><p style="margin-left:0em;text-indent:2em">（會昌三年）六月，西內神龍寺火。辛酉，李德裕為司徒。</p>
<p class="text-right">（《新唐書》卷八《武宗紀》242）</p>
</div>
<div class='div-other'><a id='mulu585' />
<p class='h2'>莊嚴寺浮圖、家令寺</p><p style="margin-left:0em;text-indent:2em">大歷十年二月，莊嚴寺浮圖災。初有疾風震電，俄而火從浮圖中出……十九年四月，家令寺火。</p>
<p class="text-right">（《新唐書》卷三十四《五行志一》886）</p>
</div>
<div class='div-other'><a id='mulu586' />
<p class='h2'>昭德寺</p><p style="margin-left:0em;text-indent:2em">大和二年，內昭德寺火，延禁中「野狐落」，野狐落者，宮人所居也，死者數百人。</p>
<p class="text-right">（《新唐書》卷九十一《溫大雅傳》3785）</p>
</div>
<div class='div-other'><a id='mulu587' />
<p class='h2'>唐安寺、玄法寺</p><p style="margin-left:0em;text-indent:2em">開成元年閏五月丙戌，烏集唐安寺，逾月散。雀集玄法寺，燕集蕭望之塚。</p>
<p class="text-right">（《新唐書》卷三十四《五行志一》890）</p>
</div>
<div class='div-other'><a id='mulu588' />
<p class='h2'>相國寺</p><p style="margin-left:0em;text-indent:2em">大順二年六月乙酉，幽州市樓災，延及數百步。七月癸丑甲夜，汴州相國寺佛閣災。是日暮，微雨震電，或見有赤塊轉門譙籐網中，周而火作。頃之，赤塊北飛，轉佛閣籐網中，亦周而火作。</p>
<p class="text-right">（《新唐書》卷三十四《五行志一》887）</p>
</div>
<div class='div-other'><a id='mulu589' />
<p class='h2'>安國寺</p><p style="margin-left:0em;text-indent:2em">於時，歲犯左執法，術家又言（竇）懷貞且有禍，大懼，表請為安國寺奴，不許。逾年，復同中書門下三品，兼太子詹事，監修國史。</p>
<p class="text-right">（《新唐書》卷一百九《竇懷貞傳》4100）</p>
</div>
<div class='div-other'><a id='mulu590' />
<p class='h2'>香積寺</p><p style="margin-left:0em;text-indent:2em">李嗣業為前軍，元帥為中軍，子儀副之，王思禮為後軍，陣香積寺之北，距灃水，臨大川，彌亙一捨。</p>
<p class="text-right">（《新唐書》卷一百三十七《郭子儀傳》4600）</p>
</div>
<div class='div-other'><a id='mulu591' />
<p class='h2'>章敬寺</p><p style="margin-left:0em;text-indent:2em">明日，孟涉屯白華，尚可孤屯望仙門，駱元光屯章敬寺，（李）晟屯安國寺。</p>
<p class="text-right">（《新唐書》卷一百五十四《李晟傳》4868）</p>
</div>
<div class='div-other'><a id='mulu592' />
<p class='h2'>神龍佛祠</p><p style="margin-left:0em;text-indent:2em">（帝）又造神龍佛祠，須材五十尺者。延齡妄秦：「同州得大谷，木數千章，度皆八十尺。」帝曰：「吾聞開元時，近山無巨木，求之嵐、勝間。今何地之近，材之良邪？」延齡曰：「異材瑰產，處處有之，待聖主乃出。今生近輔，豈開元所當得也！」帝悅。</p>
<p class="text-right">（《新唐書》卷一百六十七《裴延齡傳》5107）</p>
</div>
<div class='div-other'><a id='mulu593' />
<p class='h2'>福先寺</p><p style="margin-left:0em;text-indent:2em">留守裴度闢為判官。度修福先寺，將立碑，求文於白居易。湜怒曰：「近捨湜而遠取居易，請從此辭。」度謝之。湜即請鬥酒，飲酣，援筆立就。度贈以車馬繒彩甚厚，湜大怒曰：「自吾為顧況集序，未常許人。今碑字三千，字三縑，何遇我薄邪？」度笑曰：「不羈之才也。」從而酬之。</p>
<p class="text-right">（《新唐書》卷一百七十六《韓愈傳》5267）</p>
</div>
<div class='div-other'><a id='mulu594' />
<p class='h2'>慈恩寺</p><p style="margin-left:0em;text-indent:2em">懿宗誕日，宴慈恩寺，（趙）隱侍母以安輿臨觀，宰相方率百官拜恩於廷，即回班候夫人起居，搢紳以為榮。</p>
<p class="text-right">（《新唐書》卷一百八十二《趙隱傳》5375）</p>
</div>
<div class='div-other'><a id='mulu595' />
<p class='h2'>惠琳佛祠</p><p style="margin-left:0em;text-indent:2em">（李）源八歲家覆，俘為奴，轉側民間。及史朝義敗，故吏識源於洛陽者贖出之，歸其宗屬。代宗聞，授河南府參軍，遷司農主簿。以父死賊手，常悲憤，不仕不娶，絕酒葷。惠林佛祠者，憕舊墅也，源依祠居，闔戶日一食。祠殿，其先寢也，每過必趨，未始踐階。自營墓為終制，時時偃臥埏中。</p>
<p class="text-right">（《新唐書》一百九十一《忠義傳上》附《李源傳》5511）</p>
</div>
<div class='div-other'><a id='mulu596' />
<p class='h2'>霽雲矢射佛寺浮圖</p><p style="margin-left:0em;text-indent:2em">（霽雲）抽矢回射佛寺浮圖，矢著磚，曰：「吾破賊還，必滅賀蘭，此矢所以志也！」</p>
<p class="text-right">（《新唐書》卷一百九十二《忠義傳中》附《霽雲傳》5539）</p>
</div>
<div class='div-other'><a id='mulu597' />
<p class='h2'>瑤台佛寺</p><p style="margin-left:0em;text-indent:2em">會昭陵寢宮為原火延燔，而客祭瑤台佛寺。又故宮在山上，乏水泉，作者憚勞，欲即行宮作寢，詔宰相百官議。</p>
<p class="text-right">（《新唐書》卷二百《儒學傳下》5709）</p>
</div>
<div class='div-other'><a id='mulu598' />
<p class='h2'>相國寺</p><p style="margin-left:0em;text-indent:2em">汴有相國寺，或傳佛軀汗流，（劉）玄佐自往大施金帛，於是將吏、商賈奔走輸金錢，惟恐後。十日，玄佐敕止，籍所入得巨萬，因以贍軍。其權譎類若此。</p>
<p style="margin-left:4em">（《新唐書》卷二百一十四《劉玄佐傳》6000）</p>
</div>
<div class='div-other'><a id='mulu599' />
<p class='h2'>香積寺</p><p style="margin-left:0em;text-indent:2em">帝乃詔廣平王為元帥，使懷恩統回紇兵，從王戰香積寺北。</p>
<p class="text-right">（《新唐書》卷二百二十四上《判臣傳上》附《僕固懷恩傳》6366）</p>
</div>
<div class='div-other'><a id='mulu600' />
<p class='h2'>改耀州報恩禪院為興國寺</p><p style="margin-left:0em;text-indent:2em">（開平元年）六月……改耀州報恩禪院為興國寺……</p>
<p class="text-right">（《舊五代史》卷三《太祖本紀三》52）</p>
</div>
<div class='div-other'><a id='mulu601' />
<p class='h2'>大梁萬歲之寺</p><p style="margin-left:0em;text-indent:2em">（開平三年）十二月乙丑臘……福建節度使王審知奏，捨錢造寺一所，請賜寺額。敕名大梁萬歲之寺，仍許度僧四十九人。</p>
<p class="text-right">（《舊五代史》卷五《太祖本紀五》81）</p>
</div>
<div class='div-other'><a id='mulu602' />
<p class='h2'>湖南開元寺</p><p style="margin-left:0em;text-indent:2em">開平四年正月壬辰朔……壬寅，幸保寧球場，錫宴宰臣及文武百官……賜湖南開元寺禪長老可復號惠光大師，仍賜紫衣。</p>
<p class="text-right">（《舊五代史》卷五《太祖本紀五》81）</p>
</div>
<div class='div-other'><a id='mulu603' />
<p class='h2'>封禪寺</p><p style="margin-left:0em;text-indent:2em">（中和四年五月）是月，班師過汴，汴帥迎勞於封禪寺，請武皇休於府第，乃以從官三百人及監軍使陳景思館於上源驛。</p>
<p class="text-right">（《舊五代史》卷二十五《武皇紀上》338）</p>
</div>
<div class='div-other'><a id='mulu604' />
<p class='h2'>龍興寺</p><p style="margin-left:0em;text-indent:2em">光啟末，彥貞子從訓驕盈太橫，招聚兵甲，欲誅牙軍。牙軍怒，聚噪攻之，從訓出據相州。牙軍廢彥貞，囚於龍興寺，逼令為僧，尋殺之，推小校趙文建為留後。</p>
<p class="text-right">（《舊五代史卷》卷十四《列傳四》187）</p>
</div>
<div class='div-other'><a id='mulu605' />
<p class='h2'>敬愛寺</p><p style="margin-left:0em;text-indent:2em">（光啟二年）明年冬，……時經保敬愛寺，罕之保苑中飛龍廄，罕之激勵其眾攻敬愛寺，數日，因風縱火，盡燔之，經眾奔竄，追斬殆盡。</p>
<p class="text-right">（《舊五代史》十五《列傳五》207）</p>
</div>
<div class='div-other'><a id='mulu606' />
<p class='h2'>開元寺</p><p style="margin-left:0em;text-indent:2em">天祐十九年春正月甲午……（莊宗）帝至定州，王都迎謁，是夜宿於開元寺。</p>
<p class="text-right">（《舊五代史》卷二十九《莊宗紀三》400）</p>
</div>
<div class='div-other'><a id='mulu607' />
<p class='h2'>廣化寺</p><p style="margin-left:0em;text-indent:2em">（乾化元年）四月丁卯（太祖）幸龍虎門，召宰臣、學士、金吾上將軍、大將軍待宴廣化寺。</p>
<p class="text-right">（《舊五代史》卷六《太祖本紀六》95）</p>
</div>
<div class='div-other'><a id='mulu608' />
<p class='h2'>天宮佛寺、廣化寺</p><p style="margin-left:0em;text-indent:2em">（乾化元年）六月乙卯，……（太祖）詔修天宮佛寺。又，湖南奏：「潭州僧法思、桂州僧歸真並乞賜紫衣。」從之……（乾化元年）八月庚申……丙子，閱四蕃將軍、屯衛兵士於天津橋，南至龍門廣化寺……</p>
<p class="text-right">（《舊五代史》卷六《太祖本紀六》96）</p>
</div>
<div class='div-other'><a id='mulu609' />
<p class='h2'>封禪寺</p><p style="margin-left:0em;text-indent:2em">太祖擊蔡賊於板橋、赤缸、酸棗門、封禪寺、枯河北，（牛）存節皆預其行。</p>
<p class="text-right">（《舊五代史》卷二十二《牛存節傳》299）</p>
</div>
<div class='div-other'><a id='mulu610' />
<p class='h2'>封禪寺</p><p style="margin-left:0em;text-indent:2em">（明宗）帝先至汴州，攻封丘門，汴將王瓚開門迎降。帝至建國門，聞梁主<span class='corr'>已</span>殂，乃號令安撫，回軍於封禪寺。</p>
<p class="text-right">（《舊五代史》卷三十五《明宗紀一》486）</p>
</div>
<div class='div-other'><a id='mulu611' />
<p class='h2'>寶壽佛寺</p><p style="margin-left:0em;text-indent:2em">景福二年春，匡威帥精騎數萬，再來赴援，會匡威弟匡儔奪據兄位，匡威退無歸路，鎔乃延入府第，館於寶壽佛寺。</p>
<p class="text-right">（《舊五代史》卷五十四《列傳六》726）</p>
</div>
<div class='div-other'><a id='mulu612' />
<p class='h2'>梁主屍權厝於佛寺</p><p style="margin-left:0em;text-indent:2em">及王師襲汴，時（王）瓚為開封府尹。梁主聞王師將至，自登建國門樓，日夜垂泣，時持國寶謂瓚曰：「吾終保有此者，繫卿耳。」令瓚閱市人散徒，登城為備，洎明宗至封丘門，瓚開門迎降。翌日，莊宗御玄德殿，瓚與百官待罪及進幣馬，詔釋之，仍令收梁主屍，備槥櫝權厝於佛寺，漆首函送於郊社。</p>
<p class="text-right">（《舊五代史》卷五十九《列傳十一》795）</p>
</div>
<div class='div-other'><a id='mulu613' />
<p class='h2'>聖善寺、無畏師塔、龍門廣化寺</p><p style="margin-left:0em;text-indent:2em">光啟初，（諸葛爽）爽卒，其子仲方為留後。部將劉經與李罕之爭據洛陽，罕之敗經於聖善寺，乘勝欲攻河陽，營於洛口。……</p>
<p style="margin-left:0em;text-indent:2em">案《洛陽搢紳舊聞記》……（齊王張令公）王誠信，每水旱祈祭，必具湯沐，素食別寢，至祠祭所，儼然若對至尊，容如不足。遇旱，祈禱未雨，左右必曰「王可開塔」，即無畏師塔也，在龍門廣化寺。王即依言而開塔，未嘗不澍雨，故當時俚諺云：「王禱雨，買雨具。」</p>
<p class="text-right">（《舊五代史》卷六十三《列傳十五》837）</p>
</div>
<div class='div-other'><a id='mulu614' />
<p class='h2'>塔廟</p><p style="margin-left:0em;text-indent:2em">（封舜卿）從子翹，於梁貞明中亦為翰林學士。（《冊府元龜》卷七百七十一。）天成中，為給事中，因轉對上言，以星辰合度，風雨應時，請御前香一合，帝親爇一炷，餘令於塔廟中焚之，貴表精至。議者以翹時推名族……而忽有此請，乃近諸妖佞耳。物望由是減之。</p>
<p class="text-right">（《舊五代史》卷六十八《列傳二十》903）</p>
</div>
<div class='div-other'><a id='mulu615' />
<p class='h2'>晉陽千佛院</p><p style="margin-left:0em;text-indent:2em">（同光四年四月六日）翌日，符彥超誅呂、鄭，軍城大亂，燔剽達曙。憲初聞有變，出奔沂州。既而有司糾其委城之罪，四月二十四日，賜死於晉陽之千佛院。</p>
<p class="text-right">（《舊五代史》卷六十九《列傳二十一》914）</p>
</div>
<div class='div-other'><a id='mulu616' />
<p class='h2'>封禪寺</p><p style="margin-left:0em;text-indent:2em">（長興）八年，（劉處讓）從駕歸汴，寄居於封禪寺，遇疾而卒，年六十三。贈太尉，再贈太師。</p>
<p class="text-right">（《舊五代史》卷九十四《列傳九附劉處讓傳》1251）</p>
</div>
<div class='div-other'><a id='mulu617' />
<p class='h2'>龍門廣化寺</p><p style="margin-left:0em;text-indent:2em">（清泰）二年，……及晉高祖入洛，（劉）延皓逃匿龍門廣化寺，數日，自經而死。</p>
<p class="text-right">（《舊五代史》卷六十九《列傳二十一》921）</p>
</div>
<div class='div-other'><a id='mulu618' />
<p class='h2'>開晉禪院、廣法禪院</p><p style="margin-left:0em;text-indent:2em">（天福三年）十二月甲戌朔……戊子，以河陽潛龍舊宅為開晉禪院，邢州潛龍舊宅為廣法禪院。</p>
<p class="text-right">（《舊五代史》卷七十七《高祖本紀三》1023）</p>
</div>
<div class='div-other'><a id='mulu619' />
<p class='h2'>斛律寺</p><p style="margin-left:0em;text-indent:2em">武皇偽戮罪人首級以奉詔，（張）匿承業於斛律寺，昭宗遇弒，乃復請為監軍。</p>
<p class="text-right">（《舊五代史》卷七十二《列傳二十四》949）</p>
</div>
<div class='div-other'><a id='mulu620' />
<p class='h2'>封禪寺</p><p style="margin-left:0em;text-indent:2em">天福十二年春正月……癸巳，晉少帝蒙塵於封禪寺。</p>
<p class="text-right">（《舊五代史》卷九十九《高祖紀上》1324）</p>
</div>
<div class='div-other'><a id='mulu621' />
<p class='h2'>龍興寺</p><p style="margin-left:0em;text-indent:2em">韓惲，字子重，太原晉陽人……天福七年夏，車駕在鄴，惲病腳氣，卒於龍興寺，時年六十餘。</p>
<p class="text-right">（《舊五代史》卷九十二《列傳七》1223）</p>
</div>
<div class='div-other'><a id='mulu622' />
<p class='h2'>封禪寺</p><p style="margin-left:0em;text-indent:2em">崔廷勳，不知何許人也。形貌魁偉，美鬚髯。幼陷契丹，歷偽命雲州節度使，官至待中。契丹入汴，遷少帝於封禪寺，遣廷勳以兵防守，尋授河陽節度使，甚得民情。</p>
<p class="text-right">（《舊五代史》卷九十八《列傳十三附崔廷勳傳》1317）</p>
</div>
<div class='div-other'><a id='mulu623' />
<p class='h2'>柏谷寺</p><p style="margin-left:0em;text-indent:2em">（顯德元年）夏四月……丁巳（世宗），幸柏谷寺。</p>
<p class="text-right">（《舊五代史》卷一百一十四《世宗紀一》1515）</p>
</div>
<div class='div-other'><a id='mulu624' />
<p class='h2'>皇建禪院</p><p style="margin-left:0em;text-indent:2em">（顯德元年）九月壬申朔，以東京舊宅皇建禪院。</p>
<p class="text-right">（《舊五代史》卷一百一十四《世宗紀一》1520）</p>
</div>
<div class='div-other'><a id='mulu625' />
<p class='h2'>天清寺、天壽寺、顯靜寺、顯寧寺</p><p style="margin-left:0em;text-indent:2em">（顯德四年）冬十月丙辰，賜京城內新修四寺額，以天清、天壽、顯靜、顯寧為名。</p>
<p class="text-right">（《舊五代史》卷一百一十七《世宗紀四》1562）</p>
</div>
<div class='div-other'><a id='mulu626' />
<p class='h2'>孝先寺碑</p><p style="margin-left:0em;text-indent:2em">（顯德五年九月），江南進奉使商崇儀代李景捧壽觴以獻。</p>
<p style="margin-left:0em;text-indent:2em">案《宋類苑》云：湯悅，父殷舉，唐末有才名。本名崇義，建隆初，避宣祖諱改姓湯。初在吳為舍人，受詔撰揚州《孝先寺碑》，世宗親征，駐蹕此寺，讀其文賞歎。及畫江議定，後主遣悅入貢，世宗為之加禮。</p>
<p class="text-right">（《舊五代史》卷一百一十八《世宗紀五》1575）</p>
</div>
<div class='div-other'><a id='mulu627' />
<p class='h2'>皇建寺</p><p style="margin-left:0em;text-indent:2em">貴妃張氏，恆州真定人也。……漢隱帝末，蕭牆變起，屠害大臣，太祖在鄴都被讒，妃與諸皇屬同日遇害於東京舊第。太祖踐祚，追冊為貴妃，發哀，故世宗有起復之命。世宗嗣位，以太祖舊宅即妃遇禍之地，因施為僧院，以皇建為名焉。</p>
<p class="text-right">（《舊五代史》卷一百二十一《后妃列傳一》1601）</p>
</div>
<div class='div-other'><a id='mulu628' />
<p class='h2'>開元寺</p><p style="margin-left:0em;text-indent:2em">王殷，瀛州人……殷自言生於魏州之開元寺，既長從軍，漸為偏將……</p>
<p class="text-right">（《舊五代史》卷一百二十四《列傳四附王殷傳》1625）</p>
</div>
<div class='div-other'><a id='mulu629' />
<p class='h2'>鄴城寺</p><p style="margin-left:0em;text-indent:2em">（廣順三年）是歲春末，鄴城寺鍾懸絕而落，又火光出幡竿之上。殷之入覲也，都人餞於離亭，上馬失鐙，翻墜於地，人訝其不祥，果及於禍。太祖尋令澶帥鄭仁誨赴鄴，殷次子為衙內指揮使，不出候謁，仁誨誅之，遷其家屬於登州。</p>
<p class="text-right">（《舊五代史》卷一百二十四《列傳四附王殷傳》1627）</p>
</div>
<div class='div-other'><a id='mulu630' />
<p class='h2'>相國寺</p><p style="margin-left:0em;text-indent:2em">扈載，少好學，善屬文，賦頌碑贊尤其所長。廣順初，隨計於禮部，文價為一時之最，是歲升高等。載因游相國寺，見庭竹可愛，作《碧鮮賦》題其壁。世宗聞之，遣小黃門就壁錄之，覽而稱善，因拜水部員外郎知制誥，遷翰林學士，賜緋。</p>
<p class="text-right">（《舊五代史》卷一百三十一《列傳十一附扈載傳》1726）</p>
</div>
<div class='div-other'><a id='mulu631' />
<p class='h2'>相國寺</p><p style="margin-left:0em;text-indent:2em">扈載……因游相國寺，見庭竹可愛，作《碧鮮賊》，題其壁，世宗聞之，遣小黃門就壁錄之，覽而稱善，因拜水部員外郎、知制誥。</p>
<p class="text-right">（《新五代史》卷三十一《扈載傳》345）</p>
</div>
<div class='div-other'><a id='mulu632' />
<p class='h2'>華嚴寺、石門山之佛寺</p><p style="margin-left:0em;text-indent:2em">時後唐武皇上表，請討三鎮以寧關輔。是歲七月……昭宗登承天門樓避亂，令捧日都將李雲守樓下，繼鵬率眾攻雲。昭宗憑軒慰諭，繼鵬彎弧大呼，矢拂御衣，中樓桷。侍臣掖昭宗下樓還宮，繼鵬即縱火攻宮門。昭宗召諸王謀其所向，李雲奏曰：「事急矣，請且幸臣營。」雲乃與扈蹕都將李君慶衛昭宗出啟夏門，駐華嚴寺。晡晚，出幸南山之莎城，駐於石門山之佛寺。</p>
<p class="text-right">（《舊五代史》卷一百三十二《世襲列傳一附李繼鵬傳》1738）</p>
</div>
<div class='div-other'><a id='mulu633' />
<p class='h2'>大明寺</p><p style="margin-left:0em;text-indent:2em">光啟三年……（楊）行密攻廣陵，營於大明寺，秦、畢出兵以攻行密之營，短兵才接，行密偽遁，秦、畢之兵爭入其柵，以取金帛，行密發伏兵以擊之，秦、畢大敗，退走其壁，自是不復出戰。</p>
<p class="text-right">（《舊五代史》卷一百三十四《僭偽列傳一附楊行密傳》1779）</p>
</div>
<div class='div-other'><a id='mulu634' />
<p class='h2'>封禪寺</p><p style="margin-left:0em;text-indent:2em">長興二年四月辛丑，汴州封禪寺門扉上欻然火起，延燒近舍。</p>
<p class="text-right">（《舊五代史》卷一百四十一《五行志》1888）</p>
</div>
<div class='div-other'><a id='mulu635' />
<p class='h2'>封禪寺</p><p style="margin-left:0em;text-indent:2em">（晉王李克用）過汴州，休軍封禪寺。</p>
<p class="text-right">（《新五代史》卷四《莊宗上》34）</p>
</div>
<div class='div-other'><a id='mulu636' />
<p class='h2'>觀音門</p><p style="margin-left:0em;text-indent:2em">（晉王李克用）進攻觀音門……</p>
<p class="text-right">（《新五代史》卷四《莊宗上》37）</p>
</div>
<div class='div-other'><a id='mulu637' />
<p class='h2'>蒲池佛寺</p><p style="margin-left:0em;text-indent:2em">癸丑（周太祖郭威），寒食，望祭於蒲池……</p>
<p style="margin-left:4em">（《新五代史》卷十一《太祖紀》112）</p>
</div>
<div class='div-other'><a id='mulu638' />
<p class='h2'>石佛山</p><p style="margin-left:0em;text-indent:2em">……（朱）友裕敗（朱）瑾於石佛山，瑾走。</p>
<p class="text-right">（《新五代史》卷十三《郴王友裕傳》135）</p>
</div>
<div class='div-other'><a id='mulu639' />
<p class='h2'>封禪寺</p><p style="margin-left:0em;text-indent:2em">……（唐）太祖東追黃巢，還軍過梁，館於封禪寺。</p>
<p class="text-right">（《新五代史》卷十四《太祖正室劉氏傳》141）</p>
</div>
<div class='div-other'><a id='mulu640' />
<p class='h2'>石佛寺</p><p style="margin-left:0em;text-indent:2em">（朱）友裕敗（時）溥於石佛山，瑾收餘兵去。</p>
<p class="text-right">（《新五代史》卷二十一《龐師古傳》213）</p>
</div>
<div class='div-other'><a id='mulu641' />
<p class='h2'>石佛寺</p><p style="margin-left:0em;text-indent:2em">梁攻鄆州，朱瑾來救……（霍）存發伏擊之，遂敗瑾等於石佛山，存中流矢卒。</p>
<p style="margin-left:4em">（《新五代史》卷二十一《霍存傳》217）</p>
</div>
<div class='div-other'><a id='mulu642' />
<p class='h2'>斛律寺</p><p style="margin-left:0em;text-indent:2em">其後崔胤誅宦官，宦官在外者，悉詔所在殺之。晉王憐（張）承業，不忍殺，匿之斛律寺。</p>
<p class="text-right">（《新五代史》卷三十八《張承業傳》403）</p>
</div>
<div class='div-other'><a id='mulu643' />
<p class='h2'>開元寺</p><p style="margin-left:0em;text-indent:2em">（慕容）彥超即率軍府將吏步出西門三十里致祭，迎於開元寺，塑像以事之，日常一至，又使民家立黃幡以禳之。</p>
<p class="text-right">（《新五代史》卷五十三《慕容彥超傳》609）</p>
</div>
<div class='div-other'><a id='mulu644' />
<p class='h2'>天宮寺</p><p style="margin-left:0em;text-indent:2em">潞王從珂自鳳翔以兵犯京師，愍帝出奔於衛州。宰相馮道、李愚集百官於天宮寺，將出迎潞王於郊……</p>
<p class="text-right">（《新五代史》卷五十四《盧導傳》622）</p>
</div>
<div class='div-other'><a id='mulu645' />
<p class='h2'>相國寺</p><p style="margin-left:0em;text-indent:2em">（張）允事漢為吏部侍郎，隱帝誅戮大臣，京師皆恐，允常退朝不敢還家，止於相國寺。周太祖以兵入京師，允匿於佛殿承塵，墜而卒，年六十五。</p>
<p class="text-right">（《新五代史》卷五十七《張允傳》660）</p>
</div>
<div class='div-other'><a id='mulu646' />
<p class='h2'>山光寺</p><p style="margin-left:0em;text-indent:2em">後（李）昇自潤州入覲，知訓與飲與山光寺，又欲害之，徐知諫以其謀告升，升起遁去。</p>
<p class="text-right">（《新五代史》卷六十二《李昇傳》766）</p>
</div>
<div class='div-other'><a id='mulu647' />
<p class='h2'>龍興寺</p><p style="margin-left:0em;text-indent:2em">天復二年……徐綰與……（越）許再思叛……成及代鏐與綰戰，斬首百餘級，綰屯龍興寺。</p>
<p class="text-right">（《新五代史》卷六十七《錢鏐傳》839）</p>
</div>
<div class='div-other'><a id='mulu648' />
<p class='h2'>雪峰寺</p><p style="margin-left:0em;text-indent:2em">（福州將李仁達）欲自立，懼眾不附，以雪峰寺僧卓儼明示眾曰：「此非常人也。」被以袞冕，率諸將吏北面而臣之。已而又殺儼明，乃自立……</p>
<p class="text-right">（《新五代史》卷六十八《王審知傳》854）</p>
</div>
<div class='div-other'><a id='mulu649' />
<p class='h2'>建隆寺、崇夏寺、相國寺</p><p style="margin-left:0em;text-indent:2em">（建隆）二年春正月……戊申，以揚州行宮為建隆寺……（八月）辛亥，幸崇夏寺，觀修三門……（十一月）己巳，幸相國寺，遂幸國子監……（三年）五月甲子，幸相國寺禱雨，遂幸迎春苑宴射……甲申……復幸相國寺禱雨。</p>
<p class="text-right">（《宋史》卷一《太祖本紀一》8）</p>
</div>
<div class='div-other'><a id='mulu650' />
<p class='h2'>龜山寺</p><p style="margin-left:0em;text-indent:2em">（紹興三十一年十一月）乙未，金人陷泰州。是日，金人弒其主亮於揚州龜山寺。</p>
<p class="text-right">（《宋史》卷三十二《高宗本紀九》607）</p>
</div>
<div class='div-other'><a id='mulu651' />
<p class='h2'>修吉寺</p><p style="margin-left:0em;text-indent:2em">（慶元六年八月）癸卯，權攢慈懿皇后於臨安府南山之修吉寺。</p>
<p class="text-right">（《宋書》卷三十七《寧宗本紀一》727）</p>
</div>
<div class='div-other'><a id='mulu652' />
<p class='h2'>江心寺</p><p style="margin-left:0em;text-indent:2em">大元兵至高亭山……遣人召陳宜中於清澳，宜中來謁，復召張世傑於定海，世傑亦以所部兵來溫之江心寺。高宗南奔時嘗至是，有御座在寺中，眾相率哭座下，奉是為天下兵馬都元帥，昺副之。</p>
<p class="text-right">（《宋史》卷四十七《瀛國公紀》939）</p>
</div>
<div class='div-other'><a id='mulu653' />
<p class='h2'>崇德寺</p><p style="margin-left:0em;text-indent:2em">（石）守信累任節鎮，專務聚斂，積財鉅萬。尤信奉釋氏，在西京建崇德寺，募民輦瓦木，驅迫甚急，而傭直不給，人多苦之。</p>
<p class="text-right">（《宋史》卷二百五十《石守信傳》8811）</p>
</div>
<div class='div-other'><a id='mulu654' />
<p class='h2'>封禪寺</p><p style="margin-left:0em;text-indent:2em">周廣順三年，（張藏英）率內外親屬並所部兵千餘人，及煮鹽戶長幼七千餘口，牛馬萬計，舟數百艘，航海歸周。至滄州，<span class='corr'>刺</span>史李暉以聞。周祖頗疑之，令館於封禪寺，俄賜襲衣、銀帶、錢十萬、絹百匹、銀器、鞍勒馬。</p>
<p class="text-right">（《宋史》卷二百七十一《張藏英傳》9290）</p>
</div>
<div class='div-other'><a id='mulu655' />
<p class='h2'>相國寺</p><p style="margin-left:0em;text-indent:2em">嘉佑中，京師大水，（狄）青避水徙家相國寺，行止殿上，人情頗疑，乃罷（狄）青為同中書門下平章事，出判陳州。</p>
<p class="text-right">（《宋史》卷二百九十《狄青傳》9721）</p>
</div>
<div class='div-other'><a id='mulu656' />
<p class='h2'>福勝寺塔火</p><p style="margin-left:0em;text-indent:2em">福勝塔火，官欲更造，度用錢三萬，（陳）希亮言：「陝西用兵，願以此饋軍。」詔罷之。</p>
<p class="text-right">（《宋史》卷二百九十八《陳希亮傳》9918）</p>
</div>
<div class='div-other'><a id='mulu657' />
<p class='h2'>焦山寺</p><p style="margin-left:0em;text-indent:2em">會上元節，就秀州張燈高會，忽引兵趨鎮江。及金兵至，則（韓）世忠軍已先屯焦山寺。</p>
<p class="text-right">（《宋史》卷三百六十四《韓世忠傳》11361）</p>
</div>
<div class='div-other'><a id='mulu658' />
<p class='h2'>李椿稿殯其父於佛寺</p><p style="margin-left:0em;text-indent:2em">李椿字壽翁，洺州永年人。父升，進士起家。靖康之難，升翼其父，以背受刃，與長子俱卒。椿年尚幼，稿殯佛寺，深竁而詳識之；奉繼母南走，艱苦備嘗，竭力以養。以父澤，補迪功郎，歷官至寧國軍節度推官。</p>
<p class="text-right">（《宋史》卷三百八十九《李椿傳》11937）</p>
</div>
<div class='div-other'><a id='mulu659' />
<p class='h2'>劉韐瘞寺西岡上</p><p style="margin-left:0em;text-indent:2em">京城不守，始遣使金營，金人命僕射韓正館之僧舍……燕人歎其（劉韐）忠，瘞之寺西岡上，遍題窗壁，識其處。凡八十日乃就殮，顏色如生。</p>
<p class="text-right">（《宋史》卷四百四十六《忠義傳一》附《劉韐傳》13164）</p>
</div>
<div class='div-other'><a id='mulu660' />
<p class='h2'>聖僧院置振濟局</p><p style="margin-left:0em;text-indent:2em">（吳革）乃為傅謀，於啟聖僧院置振濟局，募士民就食。一日之間至者萬計，陰以軍法部勒，將攻金營。</p>
<p class="text-right">（《宋史》卷四百五十二《忠義傳七》附《吳革傳》13290）</p>
</div>
<div class='div-other'><a id='mulu661' />
<p class='h2'>楊粹登浮圖不下</p><p style="margin-left:0em;text-indent:2em">楊粹中，真定府人。建炎二年，金人大入，時粹中知濮州，固守不下。……粘罕入其城，粹中登浮圖不下，粘罕嘉其忠義，許以不死，乃以粹中歸。粹中竟不屈而死，守禦官杜績亦死之。</p>
<p class="text-right">（《宋史》卷四百五十二《忠義傳七》附《楊粹中傳》13306）</p>
</div>
<div class='div-other'><a id='mulu662' />
<p class='h2'>成象燼父母骨寄浮圖舍</p><p style="margin-left:0em;text-indent:2em">成象，渠州流江人。以詩書訓授里中，事父母以孝聞。母病，割股肉食之，詔賜束帛醪酒。淳化中，李順盜據郡縣，像父母驚悸而死，燼骨寄浮圖舍，像號泣營葬。賊平，鄉里率錢三百萬贈之。</p>
<p class="text-right">（《宋史》卷四百五十六《孝義傳》附《成象傳》13395）</p>
</div>
<div class='div-other'><a id='mulu663' />
<p class='h2'>法興僧舍</p><p style="margin-left:0em;text-indent:2em">（連）庶始與弟庠在鄉里，時宋郊兄弟、歐陽修皆依之。及二宋貴達，不可其志，退居二十年。守道好修，非其人不交，非其義秋毫不可污也。庶既死，宋郊之孫義年為應山令，緣邑人之意，作堂於法興僧舍，繪二宋及庶、庠之像祠事之。</p>
<p class="text-right">（《宋史》卷四百五十八《隱逸傳》（中）附《連庶傳》13446）</p>
</div>
<div class='div-other'><a id='mulu664' />
<p class='h2'>普安寺</p><p style="margin-left:0em;text-indent:2em">（周懷政）與弟禮賓副使懷信謀潛召客省使楊崇勳、內殿承製楊懷吉、閤門祗候楊懷玉會皇城司，期以二十五日竊發，殺丁謂等，復相寇准，奉真宗為太上皇，傳位太子……翌日，利用入奏，真宗怒，命收懷政……命斬於城西普安寺。父內殿承製紹忠及懷信並仗配復岳州，子侄勒停，貲產沒官。</p>
<p class="text-right">（《宋史》卷四百六十六《周懷正傳》13615）</p>
</div>
<div class='div-other'><a id='mulu665' />
<p class='h2'>蔡京欲建僧寺閣</p><p style="margin-left:0em;text-indent:2em">始，蔡京居錢塘，過蘇，欲建僧寺閣，會費鉅萬，僧言必欲集此緣，非朱沖不可。京以屬郡守，郡守呼沖見京，京語故，沖願獨任。居數日，請京詣寺度地，至則大木數千章積庭下，京大驚，陰器其能。</p>
<p class="text-right">（《宋史》卷四百七十《佞倖傳》附《朱沖傳》13684）</p>
</div>
<div class='div-other'><a id='mulu666' />
<p class='h2'>得勝寺</p><p style="margin-left:0em;text-indent:2em">（遼）興宗入夏境四百里，不見敵，據得勝寺南壁以待。</p>
<p class="text-right">（《宋史》卷四百八十五《外國列傳一》13999）</p>
</div>
<div class='div-other'><a id='mulu667' />
<p class='h2'>詔明州修浮屠</p><p style="margin-left:0em;text-indent:2em">（元豐）六年，徽卒，在位三十八年……訃聞，天子閔焉，詔明州修浮屠供一月，遣楊景略、王舜封祭奠，錢勰、宋球弔慰。</p>
<p class="text-right">（《宋史》卷四百八十七《外國列傳三》14047）</p>
</div>
<div class='div-other'><a id='mulu668' />
<p class='h2'>涼州城內有七級木浮圖</p><p style="margin-left:0em;text-indent:2em">涼州郭外數十里，尚有漢民陷沒者耕作，餘皆吐蕃……城內有七級木浮圖，其帥急登之，紿其眾曰：「爾若迫我，我即自焚於此矣。」眾惜浮圖，乃盟而舍之。</p>
<p class="text-right">（《宋史》卷四百九十二《外國列傳八》14152）</p>
</div>
<div class='div-other'><a id='mulu669' />
<p class='h2'>炳靈寺</p><p style="margin-left:0em;text-indent:2em">議者謂：「今不先修邈川以東城障而遽取青唐，非計也。以今日觀之，有不可守者四：自炳靈寺渡河至青唐四百里，道險地遠，緩急聲援不相及，一也；羌若斷橋塞隘，我雖有百萬之師，倉卒不能進，二也；王贍提孤軍以入，四無援兵，必生他變，三也；設遣大軍而青唐、宗哥、邈川食皆止支一月，內地無糧可運，難以久處，四也。官軍自會州還者皆憔悴，衣履穿決，器仗不全，羌視之有輕漢心，旦夕必叛。」</p>
<p class="text-right">（《宋史》卷四百九十二《外國列傳八》14166）</p>
</div>
<div class='div-other'><a id='mulu670' />
<p class='h2'>報國寺</p><p style="margin-left:0em;text-indent:2em">天聖二年，知古州向光普自言，嘗創佛寺，請名報國，歲度僧一人，許之。</p>
<p class="text-right">（《宋史》卷四百九十三《蠻夷列傳一》14182）</p>
</div>
<div class='div-other'><a id='mulu671' />
<p class='h2'>封禪寺</p><p style="margin-left:0em;text-indent:2em">重貴舉族出封丘門，稿索牽羊以待。上不忍臨視，命改館封禪寺。</p>
<p class="text-right">（《遼史》卷四《太宗本紀下》58）</p>
</div>
<div class='div-other'><a id='mulu672' />
<p class='h2'>海雲寺</p><p style="margin-left:0em;text-indent:2em">（大安三年）五月庚申，海雲寺進濟民錢千萬。</p>
<p class="text-right">（《遼史》卷二十五《道宗本紀五》295）</p>
</div>
<div class='div-other'><a id='mulu673' />
<p class='h2'>龍寺、崇孝寺、節義寺、安國寺、貝聖尼寺、天雄寺、福先寺</p><p style="margin-left:0em;text-indent:2em">（上京）正南街東，留守司衙，次鹽鐵司，次南門，龍寺街。南曰臨潢府，其側臨潢縣。縣西南崇孝寺，承天皇后建。寺西長泰縣，又西天長觀。西南國子監，監北孔子廟，廟東節義寺。又西北安國寺，太宗所建。寺東齊天皇后故宅，宅東有元妃宅，即法天皇后所建也。其南貝聖尼寺，綾錦院、內省司、麴院，贍國、省司二倉，皆在大內西南，八作司與天雄寺對……西南同文驛，諸國信使居之。驛西南臨潢驛，以待夏國使。驛西福先寺。寺西宣化縣，西南定霸縣，縣西保和縣……</p>
<p style="margin-left:0em;text-indent:2em">周廣順中，胡嶠《記》曰：上京西樓，有邑屋市肆，交易無錢而用布。有綾錦諸工作、宦者、翰林、伎術、教坊、角觝、儒、僧尼、道士。中國人並、汾、幽、薊為多。</p>
<p style="margin-left:0em;text-indent:2em">宋大中祥符九年，薛映《記》曰：上京者，中京正北八十里至松山館……七十里宣化館，五十里長泰館。館西二十里有佛舍、民居，即祖州。</p>
<p class="text-right">（《遼史》卷三十七《地理志一》441）</p>
</div>
<div class='div-other'><a id='mulu674' />
<p class='h2'>金德寺、大悲寺、附馬寺、趙頭陀寺</p><p style="margin-left:0em;text-indent:2em">城名天福，高三丈，有樓櫓，幅員三十里。……宮牆北有讓國皇帝御容殿。大內建二殿，不置宮嬪，唯以內省使副、判官守之。《大東丹國新建南京碑銘》在宮門之南。外城謂之漢城，分南北市，中為看樓；晨集南市，夕集北市。街西有金德寺；大悲寺；駙馬寺，鐵幡竿在焉；趙頭陀寺；留守衙；戶部司；軍巡院，歸化營軍千餘人，河、朔亡命，皆籍於此。</p>
<p class="text-right">（《遼史》卷三十八《地理志二》456）</p>
</div>
<div class='div-other'><a id='mulu675' />
<p class='h2'>海雲佛寺</p><p style="margin-left:0em;text-indent:2em">劉伸為戶部使，歲入羨餘錢三十萬襁，擢南院樞密使；其以災沴，出錢以振貧乏及諸宮分邊戍人戶。是時，雖未有貫朽不可較之積，亦可謂富矣。至其末年，經費浩穰，鼓鑄仍舊，國用不給。雖以海雲佛寺千萬之助，受而不拒，尋禁民錢不得出境。</p>
<p class="text-right">（《遼史》卷六十《食貨志下》931）</p>
</div>
<div class='div-other'><a id='mulu676' />
<p class='h2'>浮圖城</p><p style="margin-left:0em;text-indent:2em">（天贊）三年（十月）遣兵逾流沙，拔浮圖城，盡取西鄙諸部。</p>
<p class="text-right">（《遼史》卷七十《屬國表八》1127）</p>
</div>
<div class='div-other'><a id='mulu677' />
<p class='h2'>崇孝寺</p><p style="margin-left:0em;text-indent:2em">（耶律唐古）乞勒其父屋質功於石，帝命耶律庶成制文，勒石上京崇孝寺。</p>
<p class="text-right">（《遼史》卷九十一《耶律唐古傳》1362）</p>
</div>
<div class='div-other'><a id='mulu678' />
<p class='h2'>奉國寺</p><p style="margin-left:0em;text-indent:2em">帝怒稍解，仍令禁錮（李浣）於奉國寺，凡六年，艱苦萬狀。</p>
<p class="text-right">（《遼史》卷一百三《文學傳上附李浣傳》1450）</p>
</div>
<div class='div-other'><a id='mulu679' />
<p class='h2'>雲峰寺</p><p style="margin-left:0em;text-indent:2em">（金貞元三年三月）乙卯，命以大房山雲峰寺為山陵，建行宮其麗。</p>
<p class="text-right">（《金史》卷五《海陵王本紀》104）</p>
</div>
<div class='div-other'><a id='mulu680' />
<p class='h2'>清安寺</p><p style="margin-left:0em;text-indent:2em">（正隆三年九月）於是，以議備賊事，召官屬會清安寺，彥隆先到，存福累召始來，並於座上執之。</p>
<p class="text-right">（《金史》卷六《世宗上》122）</p>
</div>
<div class='div-other'><a id='mulu681' />
<p class='h2'>華嚴寺</p><p style="margin-left:0em;text-indent:2em">（正隆六年）五月戊申，幸華嚴寺，觀故遼諸帝銅像，詔主僧謹視之。</p>
<p class="text-right">（《金史》卷六《世宗上》137）</p>
</div>
<div class='div-other'><a id='mulu682' />
<p class='h2'>孝嚴寺</p><p style="margin-left:0em;text-indent:2em">（正大元年三月）戊申，奉安宣宗御容於孝嚴寺。</p>
<p class="text-right">（《金史》卷十七《哀宗上》374）</p>
</div>
<div class='div-other'><a id='mulu683' />
<p class='h2'>西京城南浮圖</p><p style="margin-left:0em;text-indent:2em">天輔五年，忽魯勃極烈杲都統諸軍取中京，帝別領合扎猛安，受金牌，既克中京，遂與杲俱襲遼主於鴛鴦濼。遼主走陰山，耿守忠救西京，帝與宗翰等擊走之。西京城南有浮圖，敵先據之，下射，士卒多傷。帝曰：「先取是，則西京可下。」既而攻浮圖，克之，遂下西京。太祖崩，帝與兄宗幹率宗室群臣立太宗。天會二年，薨。</p>
<p class="text-right">（《金史》卷十九《世宗補紀》407）</p>
</div>
<div class='div-other'><a id='mulu684' />
<p class='h2'>大悲閣</p><p style="margin-left:0em;text-indent:2em">（大安）二年二月乙酉，地大震，有聲殷殷然……又旬日，大悲閣幡竿下石隙中火出，高二三尺，人近之即滅，凡十餘日。自是都城連夜燔爇二三十處。……三月戊午，大悲閣災，延燒萬餘家，火五日不絕。</p>
<p class="text-right">（《金史》卷二十三《五行志四》541）</p>
</div>
<div class='div-other'><a id='mulu685' />
<p class='h2'>儲慶寺</p><p style="margin-left:0em;text-indent:2em">正隆二年命吏部郎中蕭彥良盡毀宮殿、宗廟、諸大族邸第及儲慶寺，夷其趾，耕墾之。</p>
<p class="text-right">（《金史》卷二十四《地理志上》551）</p>
</div>
<div class='div-other'><a id='mulu686' />
<p class='h2'>華嚴寺</p><p style="margin-left:0em;text-indent:2em">大同倚。遼析雲中置，金因之……有遼帝后像，在華嚴寺。</p>
<p class="text-right">（《金史》卷二十四《地理志上》564）</p>
</div>
<div class='div-other'><a id='mulu687' />
<p class='h2'>開覺寺</p><p style="margin-left:0em;text-indent:2em">（大定）十五年二月，有司言東京開覺寺藏睿宗皇帝皂衣展裹真容，敕遷本京祖調奉祀，仍易袍色。</p>
<p class="text-right">（《金史》卷三十三《禮志六》789）</p>
</div>
<div class='div-other'><a id='mulu688' />
<p class='h2'>遼陽浮圖、垂慶寺、清安寺</p><p style="margin-left:0em;text-indent:2em">大定二年，改葬睿宗於景陵。初，后自建浮圖於遼陽，是為垂慶寺，臨終謂世宗曰：「鄉土之念，人情所同，吾已用浮屠法置塔於此，不必合葬也。我死，毋忘此言。」世宗深念遺命，乃即東京清安寺建神御殿，詔有司增大舊塔，起奉慈殿於塔前。敕禮部尚書王競為塔銘以敘其意……詔翰林學士張景仁作《清安寺碑》，其文不稱旨，詔左丞石琚共修之。十三年，東京垂慶寺起神御殿，寺地褊狹，詔買傍近民地，優與其直，不願鬻者以官地易之。二十四年，世宗至東京，幸清安、垂慶寺。</p>
<p class="text-right">（《金史》卷六十四《后妃列傳下》1519）</p>
</div>
<div class='div-other'><a id='mulu689' />
<p class='h2'>西京城西浮圖</p><p style="margin-left:0em;text-indent:2em">斡魯從都統襲遼主，遼主西走，西京已降復叛，敵據城西浮圖，下射攻城者。斡魯與鶻巴魯攻浮圖，奪之，復以精銳乘浮圖下射城中，遂破西京。</p>
<p class="text-right">（《金史》卷七十一《斡魯傳》1634）</p>
</div>
<div class='div-other'><a id='mulu690' />
<p class='h2'>南寺</p><p style="margin-left:0em;text-indent:2em">西羌吹折、密藏、隴逋、龐拜四族恃險不服，使侍御史沙醇之就中彥論方略，中彥曰：「此羌服叛不常，若非中彥自行，勢必不可。」即至積石達南寺，酋長四人來，與之約降，事隧定，賞而遣之。</p>
<p class="text-right">（《金史》卷七十九《張中彥傳》1790）</p>
</div>
<div class='div-other'><a id='mulu691' />
<p class='h2'>儲慶寺</p><p style="margin-left:0em;text-indent:2em">（皇統二年）十二月，濟安病劇，上與皇后幸佛寺焚香，流涕哀禱，曲赦五百里內罪囚。是夜，薨。謚英悼太子，葬興陵之側，上送至烏只黑水而還。命工塑其像於儲慶寺，上與皇后幸寺安置之。海陵毀上京宮室，寺亦隨毀。</p>
<p style="margin-left:4em">（《金史》卷八十《濟安傳》1797）</p>
</div>
<div class='div-other'><a id='mulu692' />
<p class='h2'>香山行宮及佛舍</p><p style="margin-left:0em;text-indent:2em">大定中，詔與近臣同經營香山行宮及佛舍，其近臣私謂構曰：「公今之德人，我欲舉奏，公行將大任矣。」構辭之。</p>
<p class="text-right">（《金史》卷九十七《巨構傳》2151）</p>
</div>
<div class='div-other'><a id='mulu693' />
<p class='h2'>憫忠寺</p><p style="margin-left:0em;text-indent:2em">胡沙虎斬關入中都，遷衛紹王於衛邸，命綱子安和作家書，使親信人召綱。綱至，囚之憫忠寺，明日，押至市中，使張霖卿數以失四川、敗縉山之事，殺之。</p>
<p class="text-right">（《金史》卷九十八《完顏綱傳》2181）</p>
</div>
<div class='div-other'><a id='mulu694' />
<p class='h2'>相國寺</p><p style="margin-left:0em;text-indent:2em">（承暉薨後），宣宗設奠於相國寺，哭之盡哀。</p>
<p class="text-right">（《金史》卷一百一《承暉傳》2227）</p>
</div>
<div class='div-other'><a id='mulu695' />
<p class='h2'>佛嚴寺</p><p style="margin-left:0em;text-indent:2em">（貞祐）二年正月，（李英）乘夜與壯士李雄、郭仲元、郭興祖等四百九十人出城，緣西山進至佛嚴寺。</p>
<p class="text-right">（《金史》卷一百一《李英傳》2235）</p>
</div>
<div class='div-other'><a id='mulu696' />
<p class='h2'>山寺</p><p style="margin-left:0em;text-indent:2em">（興定）五年，復伐宋。二月，安貞出息州，軍於七里鎮，宋兵據淨居山，遣兵擊敗之。宋兵保山寺。縱火焚寺，乘勝追至洪門山。</p>
<p class="text-right">（《金史》卷一百二《僕散安貞傳》2247）</p>
</div>
<div class='div-other'><a id='mulu697' />
<p class='h2'>護國仁王寺</p><p style="margin-left:0em;text-indent:2em">（至元七年十二月辛酉）建大護國仁王寺於高良河。敕更定僧服色。</p>
<p class="text-right">（《元史》卷七《世祖本紀四》132）</p>
</div>
<div class='div-other'><a id='mulu698' />
<p class='h2'>五臺興國寺</p><p style="margin-left:0em;text-indent:2em">（至元九年辛巳）敕燕王遣使持香旛，祠岳瀆、后土、五臺興國寺。</p>
<p class="text-right">（《元史》卷七《世祖本紀四》140）</p>
</div>
<div class='div-other'><a id='mulu699' />
<p class='h2'>大聖壽萬安寺</p><p style="margin-left:0em;text-indent:2em">（至元九年）建大聖壽萬安寺。</p>
<p class="text-right">（《元史》卷七《世祖本紀四》144）</p>
</div>
<div class='div-other'><a id='mulu700' />
<p class='h2'>明因寺</p><p style="margin-left:0em;text-indent:2em">宋主祖母謝氏遣其丞相吳堅、文天祥，樞密謝堂，安撫賈餘慶，中貴鄧惟善來見伯顏於明因寺。伯顏顧文天祥舉動不常，疑有異志，遂令萬戶忙古帶、宣撫唆都羈留軍中。</p>
<p class="text-right">（《元史》卷九《世祖本紀四》177）</p>
</div>
<div class='div-other'><a id='mulu701' />
<p class='h2'>濟源廟佛事</p><p style="margin-left:0em;text-indent:2em">（至元十八年三月）遣丹八八合赤等詣東海及濟源廟修佛事。</p>
<p class="text-right">（《元史》卷十一《世祖本紀八》230）</p>
</div>
<div class='div-other'><a id='mulu702' />
<p class='h2'>天衣寺</p><p style="margin-left:0em;text-indent:2em">（至元二十一年九月）丙申，以江南總攝楊璉真加發宋陵塚所收金銀寶器修天衣寺。</p>
<p class="text-right">（《元史》卷十三《世祖本紀十》269）</p>
</div>
<div class='div-other'><a id='mulu703' />
<p class='h2'>元成宗為皇太后建佛寺於五臺山</p><p style="margin-left:0em;text-indent:2em">（元貞元年）閏四月丙午，為皇太后建佛寺於五臺山，以前工部尚書涅只為將作院使，領工部事；燕南河北道肅政廉訪使宋德柔為工部尚書，董其役；以大都、保定、真定、平陽、太原、大同、河間、大名、順德、廣平十路，應其所需。</p>
<p class="text-right">（《元史》卷十八《成宗本紀一》392）</p>
</div>
<div class='div-other'><a id='mulu704' />
<p class='h2'>建佛寺於應昌</p><p style="margin-left:0em;text-indent:2em">（元貞元年）五月戊寅，以魯國大長公主建佛寺於應昌，給鈔千錠、金五十兩。</p>
<p class="text-right">（《元史》卷十八《成宗本紀一》393）</p>
</div>
<div class='div-other'><a id='mulu705' />
<p class='h2'>五臺山佛寺成</p><p style="margin-left:0em;text-indent:2em">（大德元年三月丁亥）五臺山佛寺成，皇太后將親往祈祝，監察御史李元禮上封事止之。</p>
<p class="text-right">（《元史》卷十九《成宗本紀二》410）</p>
</div>
<div class='div-other'><a id='mulu706' />
<p class='h2'>臨洮寺</p><p style="margin-left:0em;text-indent:2em">（大德元年五月丙寅）給鈔千錠建臨洮佛寺。</p>
<p class="text-right">（《元史》卷十九《成宗本紀二》411）</p>
</div>
<div class='div-other'><a id='mulu707' />
<p class='h2'>大天壽萬寧寺</p><p style="margin-left:0em;text-indent:2em">（大德九年二月）乙未，建大天壽萬寧寺。</p>
<p class="text-right">（《元史》卷二十一《成宗紀四》462）</p>
</div>
<div class='div-other'><a id='mulu708' />
<p class='h2'>私錢建寺</p><p style="margin-left:0em;text-indent:2em">（大德十一年六月）徽政使[仁-二+瓜]頭等言：「別不花以私錢建寺，為國祝釐。其父為諸王斡忽所害，請賜以斡忽所得歲賜。」</p>
<p class="text-right">（《元史》卷二十二《武宗本紀一》481）</p>
</div>
<div class='div-other'><a id='mulu709' />
<p class='h2'>發軍修五臺山佛寺</p><p style="margin-left:0em;text-indent:2em">（至大元年二月甲辰）發軍千五百人修五臺山佛寺。</p>
<p class="text-right">（《元史》卷二十二《武宗本紀一》496）</p>
</div>
<div class='div-other'><a id='mulu710' />
<p class='h2'>營五臺山寺</p><p style="margin-left:0em;text-indent:2em">（至大三年正月戌子）營五臺山寺，役工匠千四百人、軍三千五百人。</p>
<p class="text-right">（《元史》卷二十三《武宗本紀二》521）</p>
</div>
<div class='div-other'><a id='mulu711' />
<p class='h2'>大崇恩福元寺</p><p style="margin-left:0em;text-indent:2em">（至大三年十一月）壬午，改大崇恩福元寺規運總管府為隆禧院，秩從二品。</p>
<p class="text-right">（《元史》卷二十三《武宗本紀二》529）</p>
</div>
<div class='div-other'><a id='mulu712' />
<p class='h2'>大崇恩福元寺</p><p style="margin-left:0em;text-indent:2em">（至大三年）十二月甲辰朔，以建大崇恩福元寺，乞失剌遙授左丞，曲列、劉良遙授參知政事，並領行工部事。</p>
<p class="text-right">（《元史》卷二十三《武宗本紀二》530）</p>
</div>
<div class='div-other'><a id='mulu713' />
<p class='h2'>建寺於舊城</p><p style="margin-left:0em;text-indent:2em">（至大四年五月癸未）賜國師板的答鈔萬錠，以建寺於舊城。</p>
<p class="text-right">（《元史》卷二十四《仁宗本紀一》543）</p>
</div>
<div class='div-other'><a id='mulu714' />
<p class='h2'>五臺寺濟民局</p><p style="margin-left:0em;text-indent:2em">（皇慶元年三月戊申）置五臺寺濟民局，秩從五品。</p>
<p class="text-right">（《元史》卷二十四《仁宗本紀一》551）</p>
</div>
<div class='div-other'><a id='mulu715' />
<p class='h2'>大崇恩福元寺</p><p style="margin-left:0em;text-indent:2em">（皇慶元年四月庚寅）大崇恩福元寺成，置隆禧院。</p>
<p class="text-right">（《元史》卷二十四《仁宗本紀一》552）</p>
</div>
<div class='div-other'><a id='mulu716' />
<p class='h2'>普慶寺</p><p style="margin-left:0em;text-indent:2em">（泰定元年四月庚甲）作昭〔獻元〕聖皇后御容殿於普慶寺。</p>
<p class="text-right">（《元史》卷二十九《泰定帝本紀一》646）</p>
</div>
<div class='div-other'><a id='mulu717' />
<p class='h2'>大天源延聖寺</p><p style="margin-left:0em;text-indent:2em">（泰定元年十月戊午）降大天源延聖寺總管府為提點所以隸之。</p>
<p class="text-right">（《元史》卷二十九《泰定帝本紀一》651）</p>
</div>
<div class='div-other'><a id='mulu718' />
<p class='h2'>乾元寺</p><p style="margin-left:0em;text-indent:2em">（泰定二年七月）癸亥，修大乾元寺。以許師敬及郎中買驢兼經筵官。</p>
<p class="text-right">（《元史》卷二十九《泰定帝本紀一》658）</p>
</div>
<div class='div-other'><a id='mulu719' />
<p class='h2'>大天源延聖寺</p><p style="margin-left:0em;text-indent:2em">（泰定三年八月乙亥）大天源延聖寺神御殿成。</p>
<p class="text-right">（《元史》三十《泰定帝本紀二》672）</p>
</div>
<div class='div-other'><a id='mulu720' />
<p class='h2'>大承天護聖寺</p><p style="margin-left:0em;text-indent:2em">（至順二年九月）乙亥，命留守司發軍士築駐蹕臺于大承天護聖寺東。</p>
<p class="text-right">（《元史》卷三十五《文宗本紀四》790）</p>
</div>
<div class='div-other'><a id='mulu721' />
<p class='h2'>大興龍普明寺</p><p style="margin-left:0em;text-indent:2em">（至順二年十一月癸未）隆祥司使晃忽兒不花言：「海南所建大興龍普明寺，工費浩穰，黎人不勝其擾，以故為亂。」詔湖廣行省臣玥璐不花及宣慰、宣撫二司領其役，仍命廉訪司蒞之。</p>
<p class="text-right">（《元史》卷三十五《文宗本紀四》793）</p>
</div>
<div class='div-other'><a id='mulu722' />
<p class='h2'>甘州路十字寺</p><p style="margin-left:0em;text-indent:2em">（至元元年三月）丙申，中書省臣言：「甘肅甘州路十字寺奉安世祖皇帝母別吉太后於內，請定祭禮。」從之。</p>
<p class="text-right">（《元史》卷三十八《順帝本紀一》826）</p>
</div>
<div class='div-other'><a id='mulu723' />
<p class='h2'>大覺海寺塑千佛</p><p style="margin-left:0em;text-indent:2em">（至元二年）以燕鐵木兒居第賜灌頂國師曩哥星吉，號大覺海寺，塑千佛於其內。</p>
<p class="text-right">（《元史》卷三十九《順帝本紀二》837）</p>
</div>
<div class='div-other'><a id='mulu724' />
<p class='h2'>乾元寺、西湖寺</p><p style="margin-left:0em;text-indent:2em">（至元三年七月）壬子，車駕幸乾元寺。……（八月）壬午，京師地大震，太廟樑柱裂，各室牆壁皆壞，壓損儀物，文宗神主及御床盡碎；西湖寺神御殿壁仆，壓損祭器。自是累震，至丁亥方止，所損人民甚眾。</p>
<p class="text-right">（《元史》卷三十九《順帝本紀二》841）</p>
</div>
<div class='div-other'><a id='mulu725' />
<p class='h2'>撥賜諸人寺觀田糧</p><p style="margin-left:0em;text-indent:2em">（至正元年十月）甲寅，中書省臣奏：「海運不給，宜令江浙行省於中政院財賦府撥賜諸人寺觀田糧，總運二百六十萬石。」從之。</p>
<p class="text-right">（《元史》卷四十《順帝本紀三》862）</p>
</div>
<div class='div-other'><a id='mulu726' />
<p class='h2'>撥賜僧道田還官</p><p style="margin-left:0em;text-indent:2em">（至正二年）六月戊申，命江浙撥賜僧道田還官徵糧，以備軍儲。</p>
<p class="text-right">（《元史》卷四十《順帝本紀三》864）</p>
</div>
<div class='div-other'><a id='mulu727' />
<p class='h2'>大護國仁王寺</p><p style="margin-left:0em;text-indent:2em">（至正六年十二月）甲申，詔復立大護國仁王寺昭應宮財用規運總管府，凡貸民間錢二十六萬餘錠。</p>
<p class="text-right">（《元史》卷四十一《順帝本紀四》876）</p>
</div>
<div class='div-other'><a id='mulu728' />
<p class='h2'>大承天護聖寺</p><p style="margin-left:0em;text-indent:2em">（至正七年十一月辛丑）撥山東地土十六萬二千餘頃屬大承天護聖寺。</p>
<p class="text-right">（《元史》卷四十一《順帝本紀四》879）</p>
</div>
<div class='div-other'><a id='mulu729' />
<p class='h2'>大護國仁王寺</p><p style="margin-left:0em;text-indent:2em">（至正十年七月）癸亥，以大護國仁王寺昭應宮財用規運總管府仍屬宣政院。</p>
<p class="text-right">（《元史》卷四十二《順帝本紀五》888）</p>
</div>
<div class='div-other'><a id='mulu730' />
<p class='h2'>大聖壽萬安寺災</p><p style="margin-left:0em;text-indent:2em">（至正二十八年）六月甲寅，大都大聖壽萬安寺災。</p>
<p class="text-right">（《元史》卷五十一《五行志二》1101）</p>
</div>
<div class='div-other'><a id='mulu731' />
<p class='h2'>聖壽萬安寺、興教寺</p><p style="margin-left:0em;text-indent:2em">（元正受朝儀）前期三日，習儀於聖壽萬安寺。或大興教寺。</p>
<p class="text-right">（《元史》卷六十七《禮樂志一》1666）</p>
</div>
<div class='div-other'><a id='mulu732' />
<p class='h2'>萬安寺</p><p style="margin-left:0em;text-indent:2em">（元皇帝即位受朝儀等）前期三日，習儀於萬安寺。</p>
<p class="text-right">（《元史》卷六十七《禮樂志一》1669）</p>
</div>
<div class='div-other'><a id='mulu733' />
<p class='h2'>大承天護聖寺</p><p style="margin-left:0em;text-indent:2em">文宗卜答失里皇后，弘吉剌氏……天歷元年，文宗即位，立為皇后。二年，授冊寶。十一月，后以銀五萬兩，助建大承天護聖寺。至順元年，以籍沒張珪家田四百頃，賜護聖寺為永業。后與宦者拜住謀殺明宗後八不沙。</p>
<p class="text-right">（《元史》卷一百一十四《后妃傳一》2877）</p>
</div>
<div class='div-other'><a id='mulu734' />
<p class='h2'>萬安寺</p><p style="margin-left:0em;text-indent:2em">仁宗皇慶元年，授開府儀同三司、太傅、錄軍國重事。乃進奏：世祖子惟寧遠王在，宜賜還。從之。二年，奉命詣萬安寺祀世祖，感疾歸，皇太后令內臣問疾，鐵哥附奏曰：「臣死無日，願太后輔陛下布惟新之政，社稷之福也。」是年薨，賜賻禮加厚，敕有司治喪事，贈太師、開府儀同三司、上柱國，追封秦國公，謚中穆。</p>
<p class="text-right">（《元史》卷一百二十五《鐵哥傳》3078）</p>
</div>
<div class='div-other'><a id='mulu735' />
<p class='h2'>白馬寺</p><p style="margin-left:0em;text-indent:2em">荊王時在河南之白馬寺，以是西人雖未解散，各已駭悟。又聞行省院以兵至，猶豫不敢進。</p>
<p style="margin-left:4em">（《元史》卷一百三十七《阿禮海牙傳》3317）</p>
</div>
<div class='div-other'><a id='mulu736' />
<p class='h2'>西山佛宇</p><p style="margin-left:0em;text-indent:2em">英宗立，召拜山北廉訪使，時敕建西山佛宇甚亟，御史觀音（奴）〔保〕等，以歲饑，請緩之；近臣激怒上聽，遂誅言者。（曹）伯啟曰：「主上聰明睿斷，是不可以不諍。」乃劾台臣緘默，使昭代有殺諫臣之名，帝為之悚聽。俄拜集賢學士、御史台侍御史。</p>
<p class="text-right">（《元史》卷一百七十六《曹伯啟傳》4100）</p>
</div>
<div class='div-other'><a id='mulu737' />
<p class='h2'>天界寺、能仁寺</p><p style="margin-left:0em;text-indent:2em">（洪武二十一年二月）甲<span class='corr'>戌</span>，天界、能仁二寺災。</p>
<p class="text-right">（《明史》卷二十九《五行志二》462）</p>
</div>
<div class='div-other'><a id='mulu738' />
<p class='h2'>岷州廣福寺</p><p style="margin-left:0em;text-indent:2em">宣宗初（韓王沖火或），請徙江南。不許。請蠲護衛屯租，建邸第。許之。遣主事毛俊經度，並建襄陵、樂平二邸及岷州廣福寺。陝西守臣言歲歉，請輟工。帝令繕王宮，罷建寺役。</p>
<p class="text-right">（《明史》卷一百十八《諸王傳三附韓王沖火或傳》3605）</p>
</div>
<div class='div-other'><a id='mulu739' />
<p class='h2'>迎恩寺</p><p style="margin-left:0em;text-indent:2em">夜半，紹禹親軍從城上呼賊相笑語，揮刀殺守堞者，燒城樓，開北門納賊。（福恭王）常洵縋城出，匿迎恩寺。翌日，賊跡而執之，遂遇害。</p>
<p class="text-right">（《明史》卷一百二十《諸王傳五附福恭王常洵傳》3651）</p>
</div>
<div class='div-other'><a id='mulu740' />
<p class='h2'>萬壽寺</p><p style="margin-left:0em;text-indent:2em">（至正）二十七年九月，城破，（張）士誠收餘眾戰於萬壽寺東街，眾散走。倉皇歸府第，拒戶自縊。</p>
<p class="text-right">（《明史》卷一百二十三《張士誠傳》3696）</p>
</div>
<div class='div-other'><a id='mulu741' />
<p class='h2'>孫岳毀太祖所建寺</p><p style="margin-left:0em;text-indent:2em">永樂元年（鄭賜）劾都督孫岳擅毀太祖所建寺，詔安置海南。岳，建文時守鳳陽，嘗毀寺材，修戰艦以御燕軍，燕知其有備，取他道南下，故（鄭）賜劾之。</p>
<p class="text-right">（《明史》卷一百五十一《卷賜傳》4178）</p>
</div>
<div class='div-other'><a id='mulu742' />
<p class='h2'>獻地建寺</p><p style="margin-left:0em;text-indent:2em">（曹璘）又言：「梁芳以指揮袁輅獻地建寺，請令襲廣平侯爵。以數畝地得侯，勳臣誰不解體，宜亟為革罷。」疏奏，帝頗采焉。</p>
<p class="text-right">（《明史》卷一百八十《曹璘傳》4792）</p>
</div>
<div class='div-other'><a id='mulu743' />
<p class='h2'>奪宅為僧庵</p><p style="margin-left:0em;text-indent:2em">中官奪宋儒黃幹宅為僧庵，（龐）泮改為書院以祀幹。</p>
<p class="text-right">（《明史》卷一百八十《龐泮傳》4795）</p>
</div>
<div class='div-other'><a id='mulu744' />
<p class='h2'>大興隆寺</p><p style="margin-left:0em;text-indent:2em">任儀，閬中人。成化二十三年進士，為御史。弘治三年秋，詔修齋於大興隆寺。理刑知縣王岳騎過之，中使捽辱岳，使跪於寺前。儀不平，劾中使罪。姓名偶誤，乃並儀下吏。出為中部知縣，終山西參政。</p>
<p class="text-right">（《明史》卷一百八十《胡獻傳附任儀傳》4798）</p>
</div>
<div class='div-other'><a id='mulu745' />
<p class='h2'>建壽塔</p><p style="margin-left:0em;text-indent:2em">帝將建延壽塔於城外，（李）昆復疏諫。</p>
<p class="text-right">（《明史》卷一百八十五《李介傳附李昆傳》4906）</p>
</div>
<div class='div-other'><a id='mulu746' />
<p class='h2'>永福寺</p><p style="margin-left:0em;text-indent:2em">游擊劉良佐獻轟城策，匿人永福寺中，穴城置火藥，發之，城崩，官軍入。</p>
<p class="text-right">（《明史》卷二百七十六《朱大典傳》7059）</p>
</div>
<div class='div-other'><a id='mulu747' />
<p class='h2'>寄食山寺</p><p style="margin-left:0em;text-indent:2em">趙摠謙，名古則，更名謙，餘姚人。幼孤貧，寄食山寺，與朱右、謝肅、徐一夔輩定文字交。天臺鄭四表善《易》，則從之受《易》。定海樂良、鄞鄭真明《春秋》山陰趙俶長於說《詩》，迮雨善樂府，廣陵張昱工歌詩，無為吳志淳、華亭朱芾工草書篆錄，摠謙悉與為友。博究《六經》、百氏之學，尤精六書，作《六書本義》，復作《聲音文字通》，時目為孝古先生。</p>
<p class="text-right">（《明史》卷二百八十五《文苑傳一附趙摠謙傳》7323）</p>
</div>
<div class='div-other'><a id='mulu748' />
<p class='h2'>香山永安寺</p><p style="margin-left:0em;text-indent:2em">正統時，英宗眷（范）弘，嘗目之日蓬萊吉士。十四年從征，歿於土木，喪歸，葬香山永安寺，弘建也。</p>
<p class="text-right">（《明史》卷三百四《宦官傳一附范弘傳》7771）</p>
</div>
<div class='div-other'><a id='mulu749' />
<p class='h2'>智化寺</p><p style="margin-left:0em;text-indent:2em">（王振）作大第皇城東，建智化寺，窮極土木。</p>
<p class="text-right">（《明史》卷三百四《宦官傳一附王振傳》7772）</p>
</div>
<div class='div-other'><a id='mulu750' />
<p class='h2'>仰華寺</p><p style="margin-left:0em;text-indent:2em">（番亂）事聞，命尚書鄭洛出經略……洛更進兵青海，焚仰華寺，逐其餘眾而還。番人復業者至八萬餘人，西陲暫獲休息。</p>
<p class="text-right">（《明史》卷三百三十《西域傳二》8548）</p>
</div>
<div class='div-other'><a id='mulu751' />
<p class='h2'>大鉢和寺</p><p style="margin-left:0em;text-indent:2em">（正統）九年，困即來卒，長子喃哥率其弟克俄羅領占來朝。授喃哥都督僉事，其弟都指揮使，賜敕戒諭。既還，其兄弟乖爭，部眾攜貳。甘肅鎮將任禮等欲乘其窘乏，遷之塞內。而喃哥亦來言，欲居肅州之小鉢和寺。禮等遂以十一年秋令都指揮毛哈剌等偕喃哥先赴沙州，撫諭其眾，而親率兵隨其後。比至，喃哥意中變，陰持兩端，其部下多欲奔瓦剌。禮等進兵迫之，遂收其全部入塞，居之甘州，凡二百餘戶，千二百三十餘人，沙州遂空。</p>
<p class="text-right">（《明史》卷三百三十《西域傳二》8561）</p>
</div></div>
</div><!-- end of div[@id='body'] -->
</body></html>