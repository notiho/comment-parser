<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>增支部經典</title>
  <link rel="stylesheet" type="text/css" href="../cbeta.css" />
</head>
<body>
<div id='body'>

<div class='div-other'><a id='mulu1193' />
<p class='h1'>增支部經典</p><p style="margin-left:0em;text-indent:0em;" class="lg-abnormal"><div class='lg-row'>歸命彼世尊　應供等覺者</div>
</p><p class="head1">九　集</p>

<div class='div-other'><a id='mulu1194' />
<div class='div-other'><a id='mulu1195' />
<p class='h3'>第一　等覺品</p>
<div class='div-other'><a id='mulu1196' />
<p class='h4'>一　等覺</p><p>一</p>
<p style="margin-left:2em;text-indent:2em">如是我聞。一時，世尊住舍衛城祇樹給孤獨園。於此處，世尊告諸比丘曰：</p>
<p style="margin-left:2em;text-indent:2em">諸比丘！</p>
<p style="margin-left:2em;text-indent:2em">大德！</p>
<p style="margin-left:2em;text-indent:2em">彼諸比丘回答世尊。世尊曰：</p>
<p>二</p>
<p style="margin-left:2em;text-indent:2em">「諸比丘！若有外道修行者如是問：『友！等覺分法之修習者以何為所依耶？』諸比丘！作如是問時，汝等向彼外道修行者，應云何說耶？」</p>
<p style="margin-left:2em;text-indent:2em">「大德！我等之法，以世尊為根，以世尊為眼，以世尊為依。大德世尊！惟願垂示於此所說之義。諸比丘願從世尊聽聞受持。」</p>
<p style="margin-left:2em;text-indent:2em">「諸比丘！然則，諦聽，善自作意！我當說。」</p>
<p style="margin-left:2em;text-indent:2em">世尊曰：</p>
<p>三</p>
<p style="margin-left:2em;text-indent:2em">「諸比丘！若有外道修行者如是問：『友！等覺分法之修習者以何為所依耶？』諸比丘！作如是問時，汝等向彼外道修行者，應如是說：</p>
<p style="margin-left:2em;text-indent:2em">『諸友！此處之比丘有善友、善朋、善輩。諸友！此乃等覺分法修習所依之第一。</p>
<p>四</p>
<p style="margin-left:2em;text-indent:2em">諸友！復次，比丘具戒，守護波羅提木叉之律儀，行所行成就而住，見少少罪而怖畏，受學於學處。諸友！此乃等覺分法修習所依之第二。</p>
<p>五</p>
<p style="margin-left:2em;text-indent:2em">諸友！復次，比丘能除遣，能趣向心離蓋之論，謂：少欲論、知足論、遠離論、不雜論、發勤論、戒論、定論、慧論、解脫論、解脫智見論，如是之論隨心所欲而得，得而不艱難，得而不梗澀。諸友！此乃等覺分法修習所依之第三。</p>
<p>六</p>
<p style="margin-left:2em;text-indent:2em">諸友！復次，比丘發勤而斷諸不善法，為具足諸善法而住，精進勇猛堅固，負荷善法而不捨。諸友！此乃等覺分法修習所依之第四。</p>
<p>七</p>
<p style="margin-left:2em;text-indent:2em">諸友！復次，比丘具慧，通達生滅，聖能決擇，成就順正苦盡之慧。諸友！此乃等覺分法修習所依之第五。』</p>
<p>八</p>
<p style="margin-left:2em;text-indent:2em">諸比丘！比丘若有善友、善朋、善輩，則當知，必具戒，守護波羅提木叉之律儀，行所行成就而住，見少少罪而怖畏，受學於學處。</p>
<p style="margin-left:2em;text-indent:2em">諸比丘！比丘若有善友、善朋、善輩，則當知，必能除遣，能趣向心離蓋之論，謂：少欲論、〔知足論、遠離論、不雜論、發勤論、戒論、定論、慧論、解脫論、解脫智見論，〕如是之論隨心所欲而得，得而不艱難，得而不梗澀。</p>
<p style="margin-left:2em;text-indent:2em">諸比丘！比丘若有善友、善朋、善輩，則當知，必發勤而斷諸不善法，為具足諸善法而住，精進勇猛堅固，負荷善法而不捨。</p>
<p style="margin-left:2em;text-indent:2em">諸比丘！比丘若有善友、善朋、善輩，則當知，必具慧，通達生滅，聖能決擇，成就順正苦盡之慧。</p>
<p style="margin-left:2em;text-indent:2em">諸比丘！復次，彼比丘於此五法而立，更當修習四法。</p>
<p style="margin-left:2em;text-indent:2em">當修習不淨而斷貪欲。</p>
<p style="margin-left:2em;text-indent:2em">當修習慈悲而斷瞋恚。</p>
<p style="margin-left:2em;text-indent:2em">當修習入出息念而斷尋思。</p>
<p style="margin-left:2em;text-indent:2em">當修習無常想而斷我慢。</p>
<p style="margin-left:2em;text-indent:2em">諸比丘！比丘若得無常想，則安立無我想；若得無我想，則斷我慢，於現法而得涅槃。」</p>
</div>
<div class='div-other'><a id='mulu1197' />
<p class='h4'>二　依止</p><p>一</p>
<p style="margin-left:2em;text-indent:2em">時，有一比丘。往詣世尊所在之處，至已，禮敬世尊而退坐一面。坐於一面之彼比丘白世尊言：</p>
<p style="margin-left:2em;text-indent:2em">「大德！所依具足。稱為所依具足者，大德！云何比丘為所依具足耶？」</p>
<p>二</p>
<p style="margin-left:2em;text-indent:2em">「比丘若依止於信而斷不善，修習善者，彼則正已斷不善。</p>
<p style="margin-left:2em;text-indent:2em">比丘若依止於慚而〔斷不善，修習善者，彼則正已斷不善〕。</p>
<p style="margin-left:2em;text-indent:2em">比丘若依止於愧而〔斷不善，修習善者，彼則正已斷不善〕。</p>
<p style="margin-left:2em;text-indent:2em">比丘若依止於精進而〔斷不善，修習善者，彼則正已斷不善〕。</p>
<p style="margin-left:2em;text-indent:2em">比丘若依止於慧而斷不善，修習善者，彼則正已斷不善。</p>
<p style="margin-left:2em;text-indent:2em">實則彼比丘已斷不善而善斷。彼若以聖慧觀，則斷。</p>
<p style="margin-left:2em;text-indent:2em">比丘！復次，彼比丘當於此五法而立，依止於四法而住。何等為四法耶？</p>
<p>三</p>
<p style="margin-left:2em;text-indent:2em">比丘！此處之比丘者，計量而親近於一事，計量而堪忍一事，計量而捨離一事，計量而除遣一事。比丘！如是比丘為所依具足。」</p>
</div>
<div class='div-other'><a id='mulu1198' />
<p class='h4'>三　彌醯</p><p>一</p>
<p style="margin-left:2em;text-indent:2em">爾時，世尊住遮離迦國之遮離迦山。其時，具壽彌醯為世尊之侍者。時，具壽彌醯往詣世尊所在之處，至已，禮敬世尊而立於一面，立於一面之具壽彌醯白世尊言：</p>
<p style="margin-left:2em;text-indent:2em">「大德！我欲入闍鬥村乞食。」</p>
<p style="margin-left:2em;text-indent:2em">「彌醯！汝自知時。」</p>
<p>二</p>
<p style="margin-left:2em;text-indent:2em">時，具壽彌醯於清晨，著下衣，持鉢、衣，入闍鬥村乞食。於闍鬥村行乞食，食後從乞食還至金鞞河邊。具壽彌醯徒步於金鞞河邊，一面經行徘徊，一面見菴婆林之極妙可樂。彼見而思念：</p>
<p style="margin-left:2em;text-indent:2em">「此菴婆林實極妙可樂。族姓子若欲勤修行者，此地實為勤修之處。若世尊聽從我，我當來此菴婆林勤修。」</p>
<p>三</p>
<p style="margin-left:2em;text-indent:2em">時，具壽彌醯往詣世尊所在之處，至已，禮敬世尊而退坐一面。坐於一面之具壽彌醯白世尊言：</p>
<p style="margin-left:2em;text-indent:2em">「大德！我於此處，於清晨，著下衣，持鉢、衣，入闍鬥村乞食。於闍鬥村行食，食後從乞食還至金鞞河邊。大德！我徙步於金鞞河邊，一面經行徘徊，一面見菴婆林之極妙可樂。我見而思念：『此菴婆林實極妙可樂。族姓子若欲勤修行者，此地實為勤修之處。若世尊聽從我，我欲來此菴婆林勤修。』若世尊聽從我，我當往彼菴婆林勤修。」</p>
<p style="margin-left:2em;text-indent:2em">「彌醯！且待其他比丘來，我等是孤獨。」</p>
<p>四</p>
<p style="margin-left:2em;text-indent:2em">具壽彌醯二度白世尊言：</p>
<p style="margin-left:2em;text-indent:2em">「大德！對於世尊，更無少分之可當辦，已辦亦無所增益，而大德！於我，更有所當辦者，已辦有所增益。若世尊聽從我，我欲往彼菴婆林勤修。」</p>
<p style="margin-left:2em;text-indent:2em">「彌醯！且待其他比丘來，我等是孤獨。」</p>
<p>五</p>
<p style="margin-left:2em;text-indent:2em">具壽彌醯三度白世尊言：</p>
<p style="margin-left:2em;text-indent:2em">「大德！對於世尊，更無少分之所可當辦者，已辦亦無增益，而大德！於我，更有所當辦者，已辦有所增益。若世尊聽從我，我當往彼菴婆林勤修。」</p>
<p style="margin-left:2em;text-indent:2em">「彌醯！若言勤，則我等復言何耶？彌醯！汝自知時。」</p>
<p>六</p>
<p style="margin-left:2em;text-indent:2em">時，具壽彌醯即從座起，禮敬、右遶世尊，右遶而至彼菴婆林。至已，入彼菴婆林，於一樹下而作晝日坐。時，具壽彌醯住彼菴婆林中，更生三惡不善之念，謂：欲念、恚念、害念。時，具壽彌醯思念：</p>
<p style="margin-left:2em;text-indent:2em">「希有哉！未曾有哉！我以信從家出而為出家，而染著此三惡不善之念，謂：欲念、恚念、害念。」</p>
<p>七</p>
<p style="margin-left:2em;text-indent:2em">時，具壽彌醯即往詣世尊所在之處，至已，禮敬世尊而退坐一面。坐於一面之具壽彌醯白世尊言：</p>
<p style="margin-left:2em;text-indent:2em">「大德！我於此處，住彼菴婆林中，更生三惡不善之念，謂：欲念、恚念、害念。大德！時，我思念：『希有哉！未曾有哉！我以信從家出而為出家，而染著此三惡不善之念，謂：欲念、恚念、害念。』」</p>
<p style="margin-left:2em;text-indent:2em">「彌醯！心解脫未熟，欲令熟者有五法。何等為五法耶？</p>
<p>八</p>
<p style="margin-left:2em;text-indent:2em">彌醯！於此處之比丘有善友、善朋、善輩。彌醯！此乃心解脫未熟，欲令熟者之第一法。</p>
<p>九</p>
<p style="margin-left:2em;text-indent:2em">彌醯！復次，比丘具戒，守護波羅提木叉之律儀，行所行成就而住，見少少罪而怖畏，受學於學處。彌醯！此乃心解脫未熟，欲令熟者之第二法。</p>
<p>一〇</p>
<p style="margin-left:2em;text-indent:2em">彌醯！復次，比丘能除遣，能趣向心離蓋之論，謂：少欲論、知足論、遠離論、不雜論、發勤論、戒論、定論、慧論、解脫論、解脫智見論，如是之論隨心所欲而得，得而不艱難，得而不梗澀。彌醯！此乃心解脫未熟，欲令熟者之第三法。</p>
<p>一一</p>
<p style="margin-left:2em;text-indent:2em">彌醯！復次，比丘發勤而斷諸不善法，為具足諸善法而住，精進勇猛堅固，負荷善法而不捨。彌醯！此乃心解脫未熟，欲令熟者之第四法。</p>
<p>一二</p>
<p style="margin-left:2em;text-indent:2em">彌醯！復次，比丘具慧，通達生滅，聖能決擇，成就順正苦滅之慧。彌醯！此乃心解脫未熟，欲令熟者之第五法。</p>
<p>一三</p>
<p style="margin-left:2em;text-indent:2em">彌醯！比丘若有善友、善朋、善輩，則當知，必具戒，守護波羅提木叉之律儀，行所行成就而住，見少少罪而怖畏，受學於學處。</p>
<p style="margin-left:2em;text-indent:2em">彌醯！比丘若有善友、善朋、善輩，則當知，必能除遣，能趣向心離蓋之論，謂：少欲論、〔知足論、遠離論、不雜論、發勤論、戒論、定論、慧論、解脫論、〕解脫智見論，如是之論隨心所欲而得，得而不艱難，得而不梗澀。</p>
<p style="margin-left:2em;text-indent:2em">彌醯！比丘若有善友、善朋、善輩，則當知，必發勤而〔斷諸不善法，為具足諸善法而住，精進勇猛堅固，〕負荷善法而不捨。</p>
<p style="margin-left:2em;text-indent:2em">彌醯！比丘若有善友、善朋、善輩，則當知，必具慧，〔通達生滅，聖能決擇，〕成就順正苦盡之慧。</p>
<p style="margin-left:2em;text-indent:2em">彌醯！復次，彼比丘於此五法而立，當更修習四法：</p>
<p style="margin-left:2em;text-indent:2em">當修習不淨而斷貪欲。</p>
<p style="margin-left:2em;text-indent:2em">當修習慈悲而斷瞋恚。</p>
<p style="margin-left:2em;text-indent:2em">當修習入出息念而斷尋思。</p>
<p style="margin-left:2em;text-indent:2em">當修習無常想而斷我慢。</p>
<p style="margin-left:2em;text-indent:2em">彌醯！若得無常想，則安立無我想；若得無我想，則斷我慢，於現法得涅槃。」</p>
</div>
<div class='div-other'><a id='mulu1199' />
<p class='h4'>四　難陀</p><p>一</p>
<p style="margin-left:2em;text-indent:2em">爾時，世尊住舍衛城祇樹給孤獨園。</p>
<p style="margin-left:2em;text-indent:2em">其時，具壽難陀於勤行堂為諸比丘說法、教授、勸導、讚勵、慶慰。</p>
<p>二</p>
<p style="margin-left:2em;text-indent:2em">時，世尊即於晡時，從宴默而起，至勤行堂。至已，立於門屋之外，等待說畢。時，世尊知已說畢敲閂警咳。彼諸比丘即為世尊開門。時，世尊入勤行堂坐於所設之座。坐已，世尊對具壽難陀言：</p>
<p style="margin-left:2em;text-indent:2em">「難陀！汝為諸比丘久說法門。我立於門屋之外，等待說完而感背痛。」</p>
<p>三</p>
<p style="margin-left:2em;text-indent:2em">如是說時，具壽難陀即生羞恥之色，白世尊言：</p>
<p style="margin-left:2em;text-indent:2em">「大德！我等不知世尊立於門屋之外。大德！若我等知世尊立於門屋之外，則不如是說。」</p>
<p style="margin-left:2em;text-indent:2em">時，世尊知具壽難陀生羞恥之色，即向具壽難陀如是說：</p>
<p style="margin-left:2em;text-indent:2em">「善哉，善哉！難陀，難陀！汝等善男子，以信從家出而為出家，為說法集合者是相稱。難陀！汝等集合，當作二事，〔謂〕說法與聖默然。</p>
<p style="margin-left:2em;text-indent:2em">難陀！比丘若有信而無戒，彼則彼分不圓滿。彼思念『云何得有信有戒』而彼分當圓滿。難陀！比丘若有信有戒，彼則彼分圓滿。</p>
<p style="margin-left:2em;text-indent:2em">難陀！比丘若有信有戒而不得內心寂靜，彼則彼分不圓滿。彼思念『云何得有信有戒內心寂靜』而彼分當圓滿。難陀！比丘若有信有戒得內心寂靜，彼分則圓滿。</p>
<p style="margin-left:2em;text-indent:2em">難陀！比丘若有信有戒得內心寂靜而不得正觀增上慧法，彼則彼分不圓滿。難陀！譬如有四足獸，其一足若倭少不全，則其支分不圓滿。難陀！如是，比丘若有信有戒得內心寂靜，而不得正觀增上慧法，彼則彼分不圓滿。彼思念『云何有信有戒得內心寂靜，得正觀增上慧法』而彼分當圓滿。難陀！比丘若有信有戒得內心寂靜，得正觀增上慧法，彼則彼分圓滿。」</p>
<p style="margin-left:2em;text-indent:2em">世尊如是說。如是說之善逝即從座起，入於精舍。</p>
<p>四</p>
<p style="margin-left:2em;text-indent:2em">時，世尊離去未久，具壽難陀告諸比丘言：</p>
<p style="margin-left:2em;text-indent:2em">「諸友！今世尊以四句宣說純一、圓滿、清淨之梵行，即從座而起，入於精舍。謂：</p>
<p style="margin-left:2em;text-indent:2em">『難陀！比丘若有信〔無戒，彼則彼分不圓滿。彼思念「云何得有信有戒」而彼分當圓滿。難陀！比丘若有信有戒，彼則彼分圓滿。</p>
<p style="margin-left:2em;text-indent:2em">難陀！比丘若有信有戒，而不得內心寂靜，彼則彼分不圓滿。彼思念「云何有信有戒得內心寂靜」而彼分當圓滿。難陀！比丘若有信有戒而得內心寂靜，彼則彼分圓滿。</p>
<p style="margin-left:2em;text-indent:2em">難陀！比丘若有信有戒，得內心寂靜而不得正觀增上慧法，彼則彼分不圓滿。難陀！譬如有四足獸，其一足若倭小不全，其支分不圓滿。難陀！如是，比丘若有信有戒，得內心寂靜而不得正觀增上慧法，彼則彼分不圓滿。彼思念「云何有信有戒而得內心寂靜，得正觀增上慧法」而彼分當圓滿。難陀！比丘若有信有戒而得內心寂靜，得正觀增上慧法〕，彼則彼分圓滿。』</p>
<p style="margin-left:2em;text-indent:2em">諸友！若時而聽法，時而談法，則有五種功德。何等為五耶？</p>
<p>五</p>
<p style="margin-left:2em;text-indent:2em">諸友！此處有比丘，為諸比丘說示初善、中善、後善及義具、文備之法，宣說純一、圓滿、清淨之梵行。諸友！比丘為諸比丘說示初善、〔中善、後善及義具、文備之法〕，宣說〔純一、圓滿、〕清淨之梵行，因而彼以師為愛樂、可意、尊重、敬禮。諸友！此乃時而聽法，時而談法之第一功德。</p>
<p>六</p>
<p style="margin-left:2em;text-indent:2em">諸友！復次，比丘為諸比丘說示初善、〔中善、後善及義具，文備之法，〕宣說〔純一、圓滿、清淨之〕梵行。諸友！比丘為諸比丘說示初善、〔中善、後善及義具、文備之法，〕宣說〔純一、圓滿、清淨之〕梵行，因而彼於此法覺義、覺法。諸友！此乃時而聽法，時而談法之第二功德。</p>
<p>七</p>
<p style="margin-left:2em;text-indent:2em">諸友！復次，比丘為諸比丘說示初善、中善、後善及義具、文備之法，宣說純一、圓滿、清淨之梵行。諸友！比丘為諸比丘說示初善、〔中善、後善及義具、文備之法，〕宣說〔純一、圓滿、清淨之〕梵行，因而彼於此法以慧通達，而觀甚淨之義句。諸友！此乃時而聽法，時而談法之第三功德。</p>
<p>八</p>
<p style="margin-left:2em;text-indent:2em">諸友！復次，比丘為諸比丘說示初善、〔中善、後善及義具、文備之法，〕宣說〔純一、圓滿、清淨之〕梵行。諸友！比丘為諸比丘說示初善、〔中善、後善及義具、文備之法，〕宣說〔純一、圓滿、清淨之〕梵行，因而同梵行者再次恭敬彼，言：『此具壽實已逮得，或當逮得。』諸友！此乃時而聽法，時而談法之第四功德。</p>
<p>九</p>
<p style="margin-left:2em;text-indent:2em">諸友！復次，比丘為諸比丘說示初善、中善、後善及義具、文備之法，宣說純一、圓滿、清淨之梵行。諸友！比丘為諸比丘說示初善、中善、後善及義具、文備之法，宣說純一、圓滿、清淨之梵行，因而諸比丘有學而心未逮得，希求無上安穩而住者，聽彼法已，為逮得未逮得，證得未證得，現證未現證而發勤勇；復次，諸比丘為阿羅漢，諸漏已盡，〔梵行〕已住，所作已辦，棄諸重擔，逮得己利，盡諸有結，正知而解脫者，聽彼法已，得現法樂住而住。諸友！此乃時而聽法，時而談法之第五功德。</p>
<p style="margin-left:2em;text-indent:2em">諸友等！若時而聽法，時而談法者，則有如是五種功德。」</p>
</div>
<div class='div-other'><a id='mulu1200' />
<p class='h4'>五　力</p><p>一</p>
<p style="margin-left:2em;text-indent:2em">「諸比丘！有四種力。何等為四力耶？</p>
<p>二</p>
<p style="margin-left:2em;text-indent:2em">即：慧力、精進力、無罪力、能攝力。</p>
<p style="margin-left:2em;text-indent:2em">諸比丘！何等為慧力耶？</p>
<p>三</p>
<p style="margin-left:2em;text-indent:2em">即不善法與入不善之計數、善法與入善之計數、有罪法與入有罪之計數、無罪法與入無罪之計數、黑法與入黑之計數、白法與入白之計數、不應習法與入不應習之計數、應習法與入應習之計數、非至聖法與入非至聖之計數、至聖法與入至聖之計數，如是諸法，以慧善觀察，善伺察。諸比丘！此乃名為慧力。</p>
<p style="margin-left:2em;text-indent:2em">諸比丘！何等為精進力耶？</p>
<p>四</p>
<p style="margin-left:2em;text-indent:2em">即不善法與入不善之計數、有罪法與入有罪之計數、黑法與入黑之計數，不應習法與入不應習之計數、非至聖法與入非至聖之計數，為斷如是諸法，起志欲、精進、發勤勇、攝心精勤。善法與入善之計數、無罪法與入無罪之計數、白法與入白之計數、應習法與入應習之計數、至聖法與入至聖之計數，為獲得如是諸法，起志欲、精進、發勤勇、攝心精勤。諸比丘！比乃名為精進力。</p>
<p style="margin-left:2em;text-indent:2em">諸比丘！何等為無罪力耶？</p>
<p>五</p>
<p style="margin-left:2em;text-indent:2em">諸比丘！此處有聖弟子，成就無罪之身業、成就無罪之語業、成就無罪之意業。諸比丘！此乃名為無罪力。</p>
<p style="margin-left:2em;text-indent:2em">諸比丘！何等為能攝力耶？</p>
<p>六</p>
<p style="margin-left:2em;text-indent:2em">諸比丘！有四攝事，〔謂〕：布施、愛語、利行、同事。諸比丘！諸布施中之最勝者，是法施。諸比丘！諸愛語中之最勝者，是於希求而傾聽者，再三說法。諸比丘！諸利行中之最勝者，為令不信者成就其信而勸導，令入而住；為令破戒者成就其戒而勸導，令入而住；為令慳貪者成就棄捨而勸導，令入而住；為令劣慧者成就其慧而勸導，令入而住。諸比丘！諸同事中之最勝者，於預流者之預流者同事、於一來者之一來者同事、於不還者之不還者同事、於阿羅漢之阿羅漢同事是。諸比丘！此乃名為能攝力。</p>
<p style="margin-left:2em;text-indent:2em">諸比丘！此乃四力。</p>
<p>七</p>
<p style="margin-left:2em;text-indent:2em">諸比丘！成就此四力之聖弟子者，即已超越五種怖畏。何等為五種怖畏耶？</p>
<p>八</p>
<p style="margin-left:2em;text-indent:2em">即：活命怖畏、不名聲怖畏、集會中羞恥怖畏、命終怖畏、惡趣怖畏。</p>
<p style="margin-left:2em;text-indent:2em">諸比丘！彼聖弟子如是思擇：</p>
<p>九</p>
<p style="margin-left:2em;text-indent:2em">我不怖於活命怖畏。云何應怖於活命怖畏耶？於我有四力，〔謂〕：慧力、精進力、無罪力、能攝力是。若為劣慧者應怖於活命怖畏。若為懈怠者，應怖於活命怖畏。若為有罪之身業、語業、意業，應怖於活命怖畏。若為無能攝者，應怖於活命怖畏。</p>
<p style="margin-left:2em;text-indent:2em">我不怖於不名聲怖畏。〔云何應怖於不名聲怖畏耶？於我有四力，謂：慧力、精進力、無罪力、能攝力。若為劣慧者，應怖於不名聲怖畏。若為懈怠者，應怖於不名聲怖畏。若為有罪之身業、語業、意業，應怖於不名聲怖畏。若為無能攝者，應怖於不名聲怖畏〕。</p>
<p style="margin-left:2em;text-indent:2em">我不怖於集會中羞恥怖畏。〔云何應怖於集會中羞恥怖畏耶？於我有四力，謂：慧力、精進力、無罪力、能攝力。若為劣慧者，應怖於集會中羞恥怖畏。若為懈怠者，應怖集會中羞恥怖畏。若為有罪之身業、語業、意業，應怖於集會中羞恥怖畏。若為無能攝者，應怖於集會中羞恥怖畏〕。</p>
<p style="margin-left:2em;text-indent:2em">我不怖於惡趣怖畏。云何應怖於惡趣怖畏耶？於我有四力，〔謂〕：慧力、精進力、無罪力、能攝力。若為劣慧者，應怖於惡趣怖畏。若為懈怠者，應怖於惡趣怖畏。若為有罪之身業、語業、意業，應怖於惡趣怖畏。若為無能攝者，應怖於惡趣怖畏。</p>
<p style="margin-left:2em;text-indent:2em">諸比丘！成就此四力之聖弟子，即如是已超越五種怖畏。」</p>
</div>
<div class='div-other'><a id='mulu1201' />
<p class='h4'>六　親近</p><p>一</p>
<p style="margin-left:2em;text-indent:2em">具壽舍利弗於此告諸比丘言：</p>
<p style="margin-left:2em;text-indent:2em">「友等諸比丘！」</p>
<p style="margin-left:2em;text-indent:2em">「友！」</p>
<p style="margin-left:2em;text-indent:2em">彼諸比丘即應諾具壽舍利弗。具壽舍利弗說：</p>
<p>二</p>
<p style="margin-left:2em;text-indent:2em">「友等！當知人有二種，〔謂〕：可親近與不可親近。友等！當知衣有二種，〔謂〕：可親近與不可親近。友等！當知食有二種，〔謂〕：可親近與不可親近。諸友！當知坐臥具有二種，〔謂〕可親近與不可親近。友等！當知村落有二種，〔謂〕：可親近與不可親近。友等！當知國土有二種，〔謂〕：可親近與不可親近。</p>
<p>三</p>
<p style="margin-left:2em;text-indent:2em">友等！當知人有二種，〔謂〕：可親近與不可親近，如是說者，因何而作如是說耶？</p>
<p style="margin-left:2em;text-indent:2em">此中，若知其人為『我若親近此人則不善法增益，善法損減；我得到出家所須之活命資具、衣、食、坐臥具、病藥、資具而有苦惱；我不得捨家出家之本意：沙門之義利、修習圓滿』，友等！對於彼人等，即使夜分或日分皆不問其人而應離去不可親近。此中，若知其人為『我若親近此人則不善法增益，善法損減；我得到出家所須之活命資具、衣、食、坐臥具、病藥、資具而少苦惱；我不得捨家出家之本意：沙門之義利、修習圓滿』，友等！其人思擇已，不問其人而應離去不可親近。此中，若知其人為『我若親近此人則不善法損減，善法增益；我得到出家所須之活命資具、衣、食、坐臥具、病藥、資具而有苦惱；我得捨家出家之本意：沙門之義利、修習圓滿』，友等！其人思擇已，應親近其人不可離去。此中，若知其人為『我若親近此人則不善法損減，善法增益；我得到出家所須之活命資具、衣、食、坐臥具、病藥、資具而少苦惱；我得捨家出家之本意：沙門之義利、修習圓滿』，諸友！其人即使拒絕，皆應盡形壽親近其人而不可離去。</p>
<p style="margin-left:2em;text-indent:2em">友等！當知人有二種，〔謂〕：可親近與不可親近，如是說者，緣此而作如是說。</p>
<p>四</p>
<p style="margin-left:2em;text-indent:2em">友等！當知衣有二種，〔謂〕：可親近與不可親近，如是說者，緣何而作如是說耶？</p>
<p style="margin-left:2em;text-indent:2em">此中，若知其衣為『我若親近此衣，則不善法增長，善法損減』，如是之衣，不可親近。此中，若知其衣為『我若親近此衣，則不善法損減，善法增長』，如是之衣則可親近。</p>
<p style="margin-left:2em;text-indent:2em">友等！當知衣有二種，〔謂〕：可親近與不可親近，如是說者，緣此而作如是說。</p>
<p>五</p>
<p style="margin-left:2em;text-indent:2em">友等！當知食有二種，〔謂〕：可親近與不可親近，如是說者，緣何而作如是說耶？</p>
<p style="margin-left:2em;text-indent:2em">此中，若知其食為『我若親近此食，則不善法增長，善法損減』，如是之食，不可親近。此中，若知其食為『我若親近此食，則不善法損減，善法增長』，如是之食則可親近。</p>
<p style="margin-left:2em;text-indent:2em">友等！當知食有二種，〔謂〕：可親近與不可親近，如是說者，緣此而作如是說。</p>
<p>六</p>
<p style="margin-left:2em;text-indent:2em">友等！當知坐臥具有二種，〔謂〕：可親近與不可親近，如是說者，緣何而作如是說耶？</p>
<p style="margin-left:2em;text-indent:2em">此中，若知其坐臥具為『我若親近此坐臥具，則不善法增長，善法損減』，如是之坐臥具，不可親近。此中，若知其坐臥具為『我若親近此坐臥具，則不善法損減，善法增長』，如是之坐臥具則可親近。</p>
<p style="margin-left:2em;text-indent:2em">友等！當知坐臥具有二種，〔謂〕：可親近與不可親近，如是說者，緣此而作如是說。</p>
<p>七</p>
<p style="margin-left:2em;text-indent:2em">友等！當知村落有二種，〔謂〕：可親近與不可親近，如是說者，緣何而作如是說耶？</p>
<p style="margin-left:2em;text-indent:2em">此中，若知其村落為『我若親近此村落，則不善法增益，善法損減』，如是之村落，不可親近。此中，若知其村落為『我若親近此村落，則不善法損減，善法增益』，如是之村落則可親近。</p>
<p style="margin-left:2em;text-indent:2em">友等！當知村落有二種，〔謂〕：可親近與不可親近，如是說者，緣此而作如是說。</p>
<p>八</p>
<p style="margin-left:2em;text-indent:2em">友等！當知國土有二種，〔謂〕：可親近與不可親近，如是說者，緣何而作如是說耶？</p>
<p style="margin-left:2em;text-indent:2em">此中，若知其國土為『我若親近此國土，則不善法增長，善法損減』，如是之國土，不可親近。此中，若知其國土為『我若親近此國土，則不善法損減，善法增長』，如是之國土則可親近。</p>
<p style="margin-left:2em;text-indent:2em">友等！當知國土有二種，〔謂〕：可親近與不可親近，如是說者，緣此而作如是說。」</p>
</div>
<div class='div-other'><a id='mulu1202' />
<p class='h4'>七　須達凡</p><p>一</p>
<p style="margin-left:2em;text-indent:2em">如是我聞。一時，世尊住王舍城耆闍崛山中。時，有須達凡修行者，往詣世尊所在之處，至已，與世尊相互交談慶慰，歡喜銘感之語已，卻坐一面。坐於一面之須達凡修行者白世尊言：</p>
<p>二</p>
<p style="margin-left:2em;text-indent:2em">「大德！爾時，世尊住此處之王舍城耆闍崛山中。大德！其時，我從世尊親聞親受：『須達凡！諸比丘之為阿羅漢，諸漏已盡，〔梵行〕已住，所作已辦，棄諸重擔，逮得己利，盡諸有結，正知而解脫者，不可能行五事。〔謂〕漏盡比丘不可能殺生、漏盡比丘不可能以盜心不與取、漏盡比丘不可能行淫法、漏盡比丘不可能知而妄語、漏盡比丘不可能享蓄財之欲如前在家者。』大德！我是否從世尊善聞、善持、善作意、善思量耶？」</p>
<p>三</p>
<p style="margin-left:2em;text-indent:2em">「須達凡！汝實善聞、善持、善作意、善思量者。須達凡！過去現在我皆如是說：『諸比丘之為阿羅漢，諸漏已盡，〔梵行〕已住，所作已辦，棄諸重擔，逮得己利，盡諸有結，正知而解脫者，不可能行九種事。〔謂〕：漏盡比丘不可能殺生、漏盡比丘不可能以盜心不與取、漏盡比丘不可能行淫法、漏盡比丘不可能知而妄語、漏盡比丘不可能享蓄財之欲如前在家者、漏盡比丘不可能往欲趣、漏盡比丘不可能往瞋趣、漏盡比丘不可能往癡趣、漏盡比丘不可能往怖畏趣。』須達凡！過去、現在我皆如是說：『諸比丘之為阿羅漢，諸漏已盡，〔梵行〕已住，所作已辦，棄諸重擔，逮得己利，盡諸有結，正知而解脫者，不可能行此九種事。』」</p>
</div>
<div class='div-other'><a id='mulu1203' />
<p class='h4'>八　莎闍</p><p>一</p>
<p style="margin-left:2em;text-indent:2em">如是我聞。一時，世尊住王舍城闍崛山中。時，有莎闍修行者，往詣世尊所在之處，至已，與世尊相互交談慶慰，歡喜銘感之語已，卻坐一面。坐於一面之莎闍修行者白世尊言：</p>
<p>二</p>
<p style="margin-left:2em;text-indent:2em">「大德！爾時，世尊住於此處之王舍城耆闍崛山中。大德！其時，我從世尊親聞親受：『莎闍！諸比丘之為阿羅漢，諸漏已盡，〔梵行〕已住，所作已辦，棄諸重擔，逮得己利，盡諸有結，正知而解脫者，不可能行五種事。〔謂〕：漏盡比丘不可能殺生、漏盡比丘不可能以盜心不與取、漏盡比丘不可能行淫法、漏盡比丘不可能知而妄語、漏盡比丘不可能享蓄財之欲如前在家者。』大德！我是否從世尊善聞、善持、善作意、善思量耶？」</p>
<p>三</p>
<p style="margin-left:2em;text-indent:2em">「莎闍！汝實善聞、善持、善作意、善思量。莎闍！過去、現在我皆如是說。諸比丘之為阿羅漢，諸漏已盡，〔梵行〕已住，所作已辦，棄諸重擔，逮得己利，盡諸有結，正知而解脫者，不可能行九種事。〔謂〕：漏盡比丘不可能殺生、〔漏盡比丘不可能以盜心不與取、漏盡比丘不可能行淫法、漏盡比丘不可能知而妄語、〕漏盡比丘不可能享蓄財之欲如前在家者、漏盡比丘不可能誹謗佛陀、漏盡比丘不可能誹謗法、漏盡比丘不可能誹謗僧伽、漏盡比丘不可誹謗其學。莎闍！過去、現在我皆如是說。諸比丘之為阿羅漢，諸漏已盡，〔梵行〕已住，所作已辦，棄諸重擔，逮得己利，盡諸有結，正知而解脫者，不可能行此九事。」</p>
</div>
<div class='div-other'><a id='mulu1204' />
<p class='h4'>九　補特伽羅</p><p>一</p>
<p style="margin-left:2em;text-indent:2em">「諸比丘！世間存在九種補特伽羅。何等為九耶？</p>
<p>二</p>
<p style="margin-left:2em;text-indent:2em">即：阿羅漢、趣向阿羅漢性者、不還者、趣向不還果之現證者、一來者、趣向一來果之現證者、預流者、趣向預流果之現證者及異生。</p>
<p style="margin-left:2em;text-indent:2em">諸比丘！世間存在有此九種補特伽羅。」</p>
</div>
<div class='div-other'><a id='mulu1205' />
<p class='h4'>一〇　應請</p><p>一</p>
<p style="margin-left:2em;text-indent:2em">「諸比丘！九種補特伽羅者是應請、極應請、應供施、應合掌、世間之無上福田。何等為九種耶？</p>
<p>二</p>
<p style="margin-left:2em;text-indent:2em">即：阿羅漢、趣向阿羅漢性者、不還者、趣向不還果之現證者、一來者、趣向一來果之現證者、預流者、趣向預流果之現證者及向種姓者。</p>
<p style="margin-left:2em;text-indent:2em">諸比丘！此九種補特伽羅者是應請、〔極應請、應供施、應合掌、〕世間之無上福田。」</p>
<p style="margin-left:22em">第一　等覺品〔畢〕</p>
<p style="margin-left:2em;text-indent:2em">此中攝頌曰：</p>
<p style="margin-left:0em;text-indent:0em;" class="lg-abnormal"><div class='lg-row'>（一）等覺、（二）依止、（三）彌醯、（四）難陀、（五）力、</div>
<div class='lg-row'>（六）親近、（七）須達凡、（八）莎闍、（九）補特伽羅、</div>
<div class='lg-row'>（一〇）應請。</div>
</p></div></div>
<div class='div-other'><a id='mulu1206' />
<p class='h3'>第二　師子吼品</p>
<div class='div-other'><a id='mulu1207' />
<p class='h4'>十一　〔安居〕住</p><p>一</p>
<p style="margin-left:2em;text-indent:2em">如是我聞。一時，世尊住舍衛城祇樹給孤獨園。時，具壽舍利弗往詣世尊所在之處，至已，禮敬世尊而退坐一面。坐於一面之具壽舍利弗白世尊言：</p>
<p style="margin-left:2em;text-indent:2em">「大德！我於舍衛城住安居已。大德！我欲出國土遊行。」</p>
<p style="margin-left:2em;text-indent:2em">「舍利弗！汝自知時。」</p>
<p style="margin-left:2em;text-indent:2em">時，具壽舍利弗即從座而起，禮敬世尊，右遶而去。</p>
<p>二</p>
<p style="margin-left:2em;text-indent:2em">時，有一比丘，於具壽舍利弗離去不久，白世尊言：</p>
<p style="margin-left:2em;text-indent:2em">「大德！具壽舍利弗輕慢我，不謝而出往遊行。」</p>
<p style="margin-left:2em;text-indent:2em">時，世尊告一比丘言：</p>
<p style="margin-left:2em;text-indent:2em">「比丘！汝持我語，喚舍利弗。」</p>
<p style="margin-left:2em;text-indent:2em">「唯然，大德！」</p>
<p style="margin-left:2em;text-indent:2em">彼比丘即回答世尊，到具壽舍利弗之處，至已，對具壽舍利弗言：</p>
<p style="margin-left:2em;text-indent:2em">「友舍利弗！師喚汝。」</p>
<p style="margin-left:2em;text-indent:2em">「唯然，友！」</p>
<p style="margin-left:2em;text-indent:2em">具壽舍利弗即回答彼比丘。</p>
<p style="margin-left:2em;text-indent:2em">其時，具壽大目犍連與具壽阿難，持鑰自精舍迴繞精舍而言：「諸具壽！來。諸具壽！來。今具壽舍利弗當在世尊之前作師子吼。」</p>
<p>三</p>
<p style="margin-left:2em;text-indent:2em">時，具壽舍利弗往詣世尊所在之處，至已，禮敬世尊而退坐一面。坐於一面時，世尊對具壽舍利弗說：</p>
<p style="margin-left:2em;text-indent:2em">「舍利弗！此處有一同梵行者，對汝激憤而言：『大德！具壽舍利弗輕慢我，不謝而出往遊行。』」</p>
<p>四</p>
<p style="margin-left:2em;text-indent:2em">「大德！實則若於身不住身念者，於此處輕慢一同梵行者，不謝而出往遊行。</p>
<p style="margin-left:2em;text-indent:2em">大德！譬如即使於地，投淨、投不淨，投大便、投小便、投唾液、投膿汁、投血液，是故地亦無羞慚愧恥。大德！我亦如是，相等於地，以極廣、甚大、無量、無怨、無害之心而住。大德！實則，若於身不住身念者，於此處輕慢一同梵行者，不謝而出往遊行。</p>
<p style="margin-left:2em;text-indent:2em">大德！譬如即使用水，洗淨、洗不淨、洗大便、洗小便、洗唾液、洗膿汁、洗血液，是故水亦無羞慚愧恥。大德！我亦如是，相等於水，以極廣、甚大、無量、無怨、無害之心而住。大德！實則，若於身不住身念者，於此處輕慢一同梵行者，不謝而出往遊行。</p>
<p style="margin-left:2em;text-indent:2em">大德！譬如即使用火，燒淨、燒不淨、〔燒〕大便、〔燒〕小便、〔燒〕唾液、〔燒〕膿汁、燒血液，是故火亦無羞慚愧恥。大德！我亦如是，相等於火，以極廣、甚大、無量、無怨、無害之心而住。大德！實則，若於身不住身念者，於此處輕慢一同梵行者，不謝而出往遊行。</p>
<p style="margin-left:2em;text-indent:2em">大德！譬如即使用風，吹淨、吹不淨、吹大便、吹小便、吹唾液、吹膿汁、吹血液，是故風亦無羞慚愧恥。大德！我亦如是，相等於風，以極廣、甚大、無量、無怨、無害之心而住。大德！實則，若於身不住身念者，於此處輕慢一同梵行者，不謝而出往遊行。</p>
<p style="margin-left:2em;text-indent:2em">大德！譬如即使用掃帚，掃淨、掃不淨、掃大便、掃小便、掃唾液、掃膿汁、掃血液，是故掃帚亦無羞慚愧恥。大德！我亦如是，相等於掃帚，以極廣、甚大、無量、無怨、無害之心而住。大德！實則，若於身不住身念者，於此處輕慢一同梵行者，不謝而出往遊行。</p>
<p style="margin-left:2em;text-indent:2em">大德！譬如旃陀羅子或旃陀羅女之手持器，著敝壞衣，入村落，作下意而入。大德！我亦如是，相等於旃陀羅子，以極廣、甚大、無量、無怨、無害之心而住。大德！實則，若於身不住身念者，於此處輕慢一同梵行者，不謝而出往遊行。</p>
<p style="margin-left:2em;text-indent:2em">大德！譬如截角之牛而溫良、善御、善調者，從街至街，從衢至衢，以足、以角皆無所害。大德！我亦如是，相等於截角之牛，以極廣、甚大、無量、無怨、無害之心而住。大德！實則，若於身不住身念者，於此處輕慢一同梵行者，不謝而出往遊行。</p>
<p style="margin-left:2em;text-indent:2em">大德！譬如男女之為壯年年少，喜好莊飾者，洗沐其頭，若繫著於死蛇、死狗、死人、咽頸，則羞慚愧恥。大德！我亦如是，羞慚愧恥此臭身。大德！實則，若於身不住身念者，於此處輕慢一同梵行者，不謝而出往遊行。</p>
<p style="margin-left:2em;text-indent:2em">大德！譬如人持處處破裂而漏、徧漏之膏瓶。大德！我亦如是，持處處破裂而漏、徧漏之此身。大德！實則，若於身不住身念者，於此處輕慢一同梵行者，不謝而出往遊行。」</p>
<p>五</p>
<p style="margin-left:2em;text-indent:2em">時，彼比丘即從座而起，偏袒上衣，以頭面禮世尊之足，白世尊言：</p>
<p style="margin-left:2em;text-indent:2em">「大德！我過錯猶如愚者、癡者、不善者，我以非有、無根、虛妄、不實而誹謗具壽舍利弗。大德！世尊，以我過失為過失而受，以攝未來。」</p>
<p style="margin-left:2em;text-indent:2em">「比丘！汝過錯實猶如愚者、癡者、不善者，汝以非有、無根、虛妄、不實而誹謗舍利弗。比丘！汝以過失為過失而見，如法懺悔，故我等受此。比丘！增長聖者之律，以過失為過失而見，如法懺悔，資攝未來。」</p>
<p>六</p>
<p style="margin-left:2em;text-indent:2em">時，世尊告具壽舍利弗言：</p>
<p style="margin-left:2em;text-indent:2em">「舍利弗！容此癡人，於其處勿令頭〔破〕七分。」</p>
<p style="margin-left:2em;text-indent:2em">「大德！若此具壽對我言：『具壽，容我！』者，則我當容此具壽。」</p>
</div>
<div class='div-other'><a id='mulu1208' />
<p class='h4'>十二　有餘依</p><p>一</p>
<p style="margin-left:2em;text-indent:2em">爾時，世尊住舍衛城祇樹給孤獨園。時，具壽舍利弗於清晨時，著下衣，持鉢、衣，欲入舍衛城乞食。時，具壽舍利弗即如是思念：</p>
<p style="margin-left:2em;text-indent:2em">「今去往舍衛城乞食過早。我宜往外道修行者之園。」</p>
<p style="margin-left:2em;text-indent:2em">時，具壽舍利弗即到外道修行者之園，至已，與彼諸外道修行者，相互交談慶慰，歡喜銘感之語已，坐於一面。</p>
<p>二</p>
<p style="margin-left:2em;text-indent:2em">其時，彼諸外道修行者，集坐集會，如是談論：</p>
<p style="margin-left:2em;text-indent:2em">「友等！若為有餘依命終者，即不解脫地獄，不解脫畜生，不解脫餓鬼，不解脫惡生、惡趣、墮處。」</p>
<p>三</p>
<p style="margin-left:2em;text-indent:2em">時，具壽舍利弗對彼諸外道修行者之所說，既不歡喜亦不非難。不歡喜不非難乃從座而起離去，〔謂〕：「當於世尊之前，了知此所說之義。」</p>
<p style="margin-left:2em;text-indent:2em">時，具壽舍利弗於舍衛城行乞食，食後從乞食而還，往詣世尊所在之處。至已，禮敬世尊而退坐一面。坐於一面之具壽舍利弗白世尊言：</p>
<p style="margin-left:2em;text-indent:2em">「大德！於此，我於清晨時，著下衣，持鉢、衣，欲入舍衛城乞食。大德！時，我如是思念：『今往舍衛城乞食過早。我宜往外道修行者之園。』大德！時，我到外道修行者之園，至已，與彼諸外道修行者相互慶慰，歡喜銘感，交談而坐於一面。大德！其時，彼諸外道修行者，集坐集會，如是談論：『友等！若為有餘依命終者，即不解脫地獄，不解脫畜生，不解脫餓鬼，不解脫惡生、惡趣、墮處。』大德！時，我對彼諸外道修行者之所說，既不歡喜亦不非難。不歡喜不非難乃從座而起離去，〔謂〕：『當於世尊之前，了知此所說之義。』」</p>
<p>四</p>
<p style="margin-left:2em;text-indent:2em">「舍利弗！有一類外道修行者為愚癡不聰明有一類知有餘依為有餘依，有一類知無餘依為無餘依。</p>
<p style="margin-left:2em;text-indent:2em">舍利弗！有九種補特伽羅，為有餘依命終，解脫地獄，解脫畜生，解脫餓鬼，解脫惡生、惡趣、墮處。何等為九種耶？</p>
<p>五</p>
<p style="margin-left:2em;text-indent:2em">舍利弗！此處有一類補特伽羅，於戒圓滿，於定圓滿，而於慧不圓滿。彼即五順下分結盡，故為中間般涅槃者。舍利弗！此為有餘依命終，是解脫地獄，解脫畜生，解脫餓鬼，解脫惡生、惡趣、墮處之第一補特伽羅。</p>
<p>六</p>
<p style="margin-left:2em;text-indent:2em">舍利弗！復次，此處有一類補特伽羅，於戒圓滿，於定圓滿，而於慧不圓滿。彼即五順下分結盡，故為損害般涅槃者。〔舍利弗！此為有餘依命終，是解脫地獄，解脫畜生，解脫餓鬼，解脫惡生、惡趣、墮處之第二補特伽羅。</p>
<p style="margin-left:2em;text-indent:2em">舍利弗！復次，此處有一類補特伽羅，於戒圓滿，於定圓滿，而於慧不圓滿。彼即五順下分結盡，故〕為無行般涅槃者。〔舍利弗！此為有餘依命終，是解脫地獄，解脫畜生，解脫餓鬼，解脫惡生、惡趣、墮處之第三補特伽羅。</p>
<p style="margin-left:2em;text-indent:2em">舍利弗！復次，此處有一類補特伽羅，於戒圓滿，於定圓滿，而於慧不圓滿。彼即五順下分結盡，故〕為有行般涅槃者。〔舍利弗！此為有餘依命終，是解脫地獄，解脫畜生，解脫餓鬼，解脫惡生、惡趣、墮處之第四補特伽羅。</p>
<p style="margin-left:2em;text-indent:2em">舍利弗！復次，此處有一類補特伽羅者，於戒圓滿，於定圓滿，而於慧不圓滿。彼即五順下分結盡，故〕為上流至色究竟者。舍利弗！此為有餘依命終，是解脫地獄，解脫畜生，解脫餓鬼，解脫惡生、惡趣、墮處之第五補特伽羅。</p>
<p>七</p>
<p style="margin-left:2em;text-indent:2em">舍利弗！復次，此處有一類補特伽羅者，於戒圓滿，而於定不圓滿，於慧不圓滿。彼即三結盡，貪、瞋、癡薄，故為一來者，唯來此世一度而作苦之邊際。舍利弗！此為有餘依命終，是解脫地獄，〔解脫畜生，解脫餓鬼，〕解脫惡生、惡趣、墮處之第六補特伽羅。</p>
<p>八</p>
<p style="margin-left:2em;text-indent:2em">舍利弗！復次，此處有一類補特伽羅者，於戒圓滿，而於定不圓滿，於慧不圓滿。彼即三結盡，故為一種子者，起有唯一人而作苦之邊際。舍利弗！此為有餘依命終，是解脫地獄，〔解脫畜生，解脫餓鬼，〕解脫惡生、惡趣、墮處之第七補特伽羅。</p>
<p>九</p>
<p style="margin-left:2em;text-indent:2em">舍利弗！復次，此處有一類補特伽羅，於戒圓滿，於定作中程，於慧作中程。彼即三結盡，故為家家者，輪迴流轉於二家、三家而作苦之邊際。舍利弗！此為有餘依命終，是解脫地獄，〔解脫畜生，解脫餓鬼，〕解脫惡生、惡趣、墮處之第八補特伽羅。</p>
<p>一〇</p>
<p style="margin-left:2em;text-indent:2em">舍利弗！復次，此處有一類補特伽羅，於戒圓滿，於定作中程，於慧作中程。彼即三結盡，故為極七返者，於天、人中以七返為極，輪迴流轉而作苦之邊際。舍利弗！此為有餘依命終，是解脫地獄，解脫畜生，解脫餓鬼，解脫惡生、惡趣、墮處之第九補特伽羅。</p>
<p style="margin-left:2em;text-indent:2em">舍利弗！有一類外道修行者，為愚癡、不聰明，有一類，知有餘依為有餘依，有一類，知無餘依為無餘依。</p>
<p style="margin-left:2em;text-indent:2em">舍利弗！此九種補特伽羅，為有餘依命終，是解脫地獄，解脫畜生，解脫餓鬼，解脫惡生、惡趣、墮處者。</p>
<p style="margin-left:2em;text-indent:2em">舍利弗！此法門未曾向比丘、比丘尼、優婆塞、優婆夷說。何以故耶？為令聽此法門者無取放逸。舍利弗！我所說之法門，乃隨問之意趣。」</p>
</div>
<div class='div-other'><a id='mulu1209' />
<p class='h4'>十三　拘絺羅</p><p>一</p>
<p style="margin-left:2em;text-indent:2em">時，具壽大拘絺羅到具壽舍利弗之處。至已，與具壽舍利弗相互交談慶慰，歡喜銘感之語已，坐於一面。坐於一面之具壽大拘絺羅，對具壽舍利弗言：</p>
<p style="margin-left:2em;text-indent:2em">「友舍利弗！為此義『令我後世受業，如現法受業』，唯於世尊座前住梵行耶？」</p>
<p style="margin-left:2em;text-indent:2em">「不，友！」</p>
<p style="margin-left:2em;text-indent:2em">「友舍利弗！然則，為此義『令我現法受業，如後世受業』，唯於世尊座前住梵行耶？」</p>
<p style="margin-left:2em;text-indent:2em">「不，友！」</p>
<p style="margin-left:2em;text-indent:2em">「友舍利弗！然則，為此義『令我受苦業，如受樂業』，唯於世尊座前而住梵行耶？」</p>
<p style="margin-left:2em;text-indent:2em">「不，友！」</p>
<p style="margin-left:2em;text-indent:2em">「友舍利弗！然則，為此義『令我受樂業，如受苦業』，唯於世尊座前而住梵行耶？」</p>
<p style="margin-left:2em;text-indent:2em">「不，友！」</p>
<p style="margin-left:2em;text-indent:2em">「友舍利弗！然則，為此義『令我受未熟業，如受已熟業』，唯於世尊座前而住梵行耶？」</p>
<p style="margin-left:2em;text-indent:2em">「不，友！」</p>
<p style="margin-left:2em;text-indent:2em">「友舍利弗！然則，為此義『令我受已熟業，如受未熟業』，唯於世尊座前而住梵行耶？」</p>
<p style="margin-left:2em;text-indent:2em">「不，友！」</p>
<p style="margin-left:2em;text-indent:2em">「友舍利弗！然則，為此義『令我受少業，如受多業』，唯於世尊座前而住梵行耶？」</p>
<p style="margin-left:2em;text-indent:2em">「不，友！」</p>
<p style="margin-left:2em;text-indent:2em">「友舍利弗！然則，為此義『令我受多業，如受少業』，唯於世尊座前而住梵行耶？」</p>
<p style="margin-left:2em;text-indent:2em">「不，友！」</p>
<p style="margin-left:2em;text-indent:2em">「友舍利弗！然則，為此義『令我不受業，如受業』，唯於世尊座前而住梵行耶？」</p>
<p style="margin-left:2em;text-indent:2em">「不，友！」</p>
<p style="margin-left:2em;text-indent:2em">「友舍利弗！然則，為此義『令我受業，如不受業』，唯於世尊座前而住梵行耶？」</p>
<p style="margin-left:2em;text-indent:2em">「不，友！」</p>
<p>二</p>
<p style="margin-left:2em;text-indent:2em">「友舍利弗！若問為此義『令我後世受業，如現法受業』，唯於世尊座前而住梵行耶？汝則說：『不，友！』</p>
<p style="margin-left:2em;text-indent:2em">友舍利弗！然則，若問為此義『令我現法受業，如後世受業』，唯於世尊座前而住梵行耶？汝則說：『不，友！』</p>
<p style="margin-left:2em;text-indent:2em">友舍利弗！然則，若問為此義『令我受苦業，如受樂業』，唯於世尊座前而住梵行耶？汝則說：『不，友！』</p>
<p style="margin-left:2em;text-indent:2em">友舍利弗！然則，若問為此義『令我受樂業，如受苦業』，唯於世尊座前而住梵行耶？汝則說：『不，友！』</p>
<p style="margin-left:2em;text-indent:2em">友舍利弗！然則，若問為此義『令我受未熟業，如受已熟業』，唯於世尊之許而住梵行耶？汝則說：『不，友！』</p>
<p style="margin-left:2em;text-indent:2em">友舍利弗！然則，若問為此義『令我受已熟業，如受未熟業』，唯於世尊之許而住梵行耶？汝則說：『不，友！』</p>
<p style="margin-left:2em;text-indent:2em">友舍利弗！然則，若問為此義『令我受少業，如受多業』，唯於世尊座前而住梵行耶？汝則說：『不，友！』</p>
<p style="margin-left:2em;text-indent:2em">友舍利弗！然則，若問為此義『令我受多業，如受少業』，唯於世尊座前而住梵行耶？汝則說：『不，友！』</p>
<p style="margin-left:2em;text-indent:2em">友舍利弗！然則，若問為此義『令我不受業，如受業』，唯於世尊座前而住梵行耶？汝則說：『不，友！』</p>
<p style="margin-left:2em;text-indent:2em">友舍利弗！然則，若問為此義『令我受業，如不受業』，唯於世尊座前而住梵行耶？汝則說：『不，友！』</p>
<p style="margin-left:2em;text-indent:2em">友！然則，為何義唯於世尊座前而住梵行耶？」</p>
<p>三</p>
<p style="margin-left:2em;text-indent:2em">「友！有未知、未見、未得、未現證、未現觀之人，為知、見、得、現證、現觀，唯於世尊座前而住梵行。友！為何有未知、未見、未得、未現證、未現觀之人，為知、見、得、現證、現觀，唯於世尊座前而住梵行耶？</p>
<p style="margin-left:2em;text-indent:2em">友！所謂『此是苦』者，即未知、未見、未得、未現證、未現觀，為知、見、得、現證、現觀，唯於世尊座前而住梵行。</p>
<p style="margin-left:2em;text-indent:2em">友！所謂『此是苦集』者，即〔未知、未見、未得、未現證、未現觀，為知、見、得、現證、現觀，唯於世尊座前而住梵行〕。</p>
<p style="margin-left:2em;text-indent:2em">友！所謂『此是苦滅』者，即〔未知、未見、未得、未現證、未現觀，為知、見、得、現證、現觀，唯於世尊座前而住梵行〕。</p>
<p style="margin-left:2em;text-indent:2em">友！所謂『此是順苦滅道』者，即未知、未見、未得、未現證、未現觀，為知、見、得、現證、現觀，唯於世尊座前而住梵行。</p>
<p style="margin-left:2em;text-indent:2em">友！此乃未知、未見、未得、未現證、未現觀，為知、見、得、現證、現觀，唯於世尊座前而住梵行。」</p>
</div>
<div class='div-other'><a id='mulu1210' />
<p class='h4'>十四　三彌提</p><p>一</p>
<p style="margin-left:2em;text-indent:2em">時，具壽三彌提來到具壽舍利弗之處。至已，禮敬具壽舍利弗而坐於一面。坐於一面之時，具壽舍利弗對具壽三彌提言：</p>
<p style="margin-left:2em;text-indent:2em">「三彌提！人之思覺者，以何為所緣而生耶？」</p>
<p style="margin-left:2em;text-indent:2em">「大德！以名、色為所緣。」</p>
<p style="margin-left:2em;text-indent:2em">「三彌提！然則，於何為異耶？」</p>
<p style="margin-left:2em;text-indent:2em">「大德！於界是。」</p>
<p style="margin-left:2em;text-indent:2em">「三彌提！然則，從何集起耶？」</p>
<p style="margin-left:2em;text-indent:2em">「大德！從觸集起。」</p>
<p style="margin-left:2em;text-indent:2em">「三彌提！然則，以何為等趣耶？」</p>
<p style="margin-left:2em;text-indent:2em">「大德！以受為等趣。」</p>
<p style="margin-left:2em;text-indent:2em">「三彌提！然則，以何為上首耶？」</p>
<p style="margin-left:2em;text-indent:2em">「大德！以定為上首。」</p>
<p style="margin-left:2em;text-indent:2em">「三彌提！然則，以何為增上耶？」</p>
<p style="margin-left:2em;text-indent:2em">「大德！以念為增上。」</p>
<p style="margin-left:2em;text-indent:2em">「三彌提！然則，以何為最上耶？」</p>
<p style="margin-left:2em;text-indent:2em">「大德！以慧為最上。」</p>
<p style="margin-left:2em;text-indent:2em">「三彌提！然則，以何為核心耶？」</p>
<p style="margin-left:2em;text-indent:2em">「大德！以解脫為核心。」</p>
<p style="margin-left:2em;text-indent:2em">「三彌提！然則，以何為究<span class='corr'>竟</span>耶？」</p>
<p style="margin-left:2em;text-indent:2em">「大德！以不死為究竟。」</p>
<p>二</p>
<p style="margin-left:2em;text-indent:2em">「若問『三彌提！人之思覺者，以何為所緣而生耶？』汝則說：『大德！以名、色為所緣。』</p>
<p style="margin-left:2em;text-indent:2em">若問：『三彌提！然則，於何為異耶？』汝則說：『大德！於界是。』</p>
<p style="margin-left:2em;text-indent:2em">若問：『三彌提！然則，從何集起耶？』汝則說：『大德！從觸集起。』</p>
<p style="margin-left:2em;text-indent:2em">若問：『三彌提！然則，以何為等趣耶？』汝則說：『大德！以受為等趣。』</p>
<p style="margin-left:2em;text-indent:2em">若問：『三彌提！然則，以何為上首耶？』汝則說：『大德！以定為上首。』</p>
<p style="margin-left:2em;text-indent:2em">若問：『三彌提！然則，以何為增上耶？』汝則說：『大德！以念為增上。』</p>
<p style="margin-left:2em;text-indent:2em">若問：『三彌提！然則，以何為最上耶？』汝則說：『大德！以慧為最上。』</p>
<p style="margin-left:2em;text-indent:2em">若問：『三彌提！然則，以何為核心耶？』汝則說：『大德！以解脫為核心。』</p>
<p style="margin-left:2em;text-indent:2em">若問：『三彌提！然則，以何為究竟耶？』汝則說：『大德！以不死為究竟。』</p>
<p style="margin-left:2em;text-indent:2em">善哉、善哉！三彌提！善哉！三彌提！問汝之回答。然且，以其故而無有慢。」</p>
</div>
<div class='div-other'><a id='mulu1211' />
<p class='h4'>十五　癰</p><p>一</p>
<p style="margin-left:2em;text-indent:2em">「諸比丘！譬如有多年積集之癰，有九瘡口，九自然口。從此滴者，唯不淨之滴，唯惡臭之滴，唯可厭之滴。所漏者，唯不淨之漏，唯惡臭之漏，唯可厭之漏。</p>
<p>二</p>
<p style="margin-left:2em;text-indent:2em">諸比丘！所謂癰者，即此四大所造、父母所生、飯粥所集、無常、破壞、粉碎、斷絕、壞滅法、身之增上語。從此滴者，唯不淨之滴，唯惡臭之滴，唯可厭之滴。所漏者，唯不淨之漏，唯惡臭之漏，唯可厭之漏。</p>
<p style="margin-left:2em;text-indent:2em">諸比丘！故厭離於此身！」</p>
</div>
<div class='div-other'><a id='mulu1212' />
<p class='h4'>十六　想</p><p>一</p>
<p style="margin-left:2em;text-indent:2em">「諸比丘！若修習多習九想者，則有大果，有大功德，不死究竟，不死究盡。何等為九想耶？</p>
<p>二</p>
<p style="margin-left:2em;text-indent:2em">即：不淨想、死想、食違逆想、一切世間不可樂想、無常想，無常即苦想，苦即無我想、斷想、離貪想。</p>
<p style="margin-left:2em;text-indent:2em">諸比丘！若修習多習此九想者，則有大果，有大功德，不死究竟，不死究盡。」</p>
</div>
<div class='div-other'><a id='mulu1213' />
<p class='h4'>一七　家</p><p>一</p>
<p style="margin-left:2em;text-indent:2em">「諸比丘！於九分成就之家，若未往此者，則不可往，若已往者，則不可坐。何等為九分耶？</p>
<p>二</p>
<p style="margin-left:2em;text-indent:2em">即：悅而不迎逆、悅而不問訊、悅而不與座、秘所有、有多而少與、有妙而與麤、不恭敬而與不恭敬、不為聽法而近坐、不賞味所說。</p>
<p style="margin-left:2em;text-indent:2em">諸比丘！如是，於九分成就之家，若未往此者，則不可往，若已往者，則不可坐。</p>
<p>三</p>
<p style="margin-left:2em;text-indent:2em">諸比丘！於九分成就之家，若未往此者，則可往，若已往者，則可坐。何等為九分耶？</p>
<p>四</p>
<p style="margin-left:2em;text-indent:2em">即：悅而迎逆、悅而問訊、悅而與座、不秘所有、若有多則與多、若有妙則與妙、恭敬而不與不恭敬、為聽法近坐、賞味所說。</p>
<p style="margin-left:2em;text-indent:2em">諸比丘！如是，於九分成就之家，若未往者，則可往，若已往者，則可坐。」</p>
</div>
<div class='div-other'><a id='mulu1214' />
<p class='h4'>一八　慈</p><p>一</p>
<p style="margin-left:2em;text-indent:2em">「諸比丘！若修行九分成就之布薩者，則有大果、大功德、大威光、大徧滿。諸比丘！云何若修行九分成就之布薩者，則有大果、大功德、大威光、大徧滿耶？</p>
<p>二</p>
<p style="margin-left:2em;text-indent:2em">諸比丘！此處有聖弟子，如是思擇：『諸阿羅漢者，乃至命終，斷殺生、離殺生、棄杖棄刀、有恥具悲、哀愍一切眾生而住。今我亦於今日、今夜，斷殺生、離殺生、棄杖棄刀、有恥具悲、哀愍一切眾生而住。我當以此分作阿羅漢，修行布薩。』此乃成就之第一分。</p>
<p>三</p>
<p style="margin-left:2em;text-indent:2em">『諸阿羅漢者，乃至命終，斷不與取、離不與取、取能與、望能與、不盜、淨己而住。今我亦於今日、今夜，斷不與取、離不與取、取能與、望能與、不盜、淨己而住。我當以此分作阿羅漢，修行布薩。』此乃成就之第二分。</p>
<p>四</p>
<p style="margin-left:2em;text-indent:2em">『諸阿羅漢者，乃至命終，斷非梵行、修梵行、修遠行、離淫穢之法。今我亦於今日、今夜，斷非梵行、修梵行、修遠行、離淫穢之法。我當以此分作阿羅漢，修行布薩。』此乃成就之第三分。</p>
<p>五</p>
<p style="margin-left:2em;text-indent:2em">『諸阿羅漢者，乃至命終，斷妄語、離妄語、與真語、與真實、可依、可信、不欺世間。今我亦於今日、今夜，斷妄語、離妄語、與真語、與真實，可依、可信、不欺世間。我當以此分作阿羅漢，修行布薩。』此乃成就之第四分。</p>
<p>六</p>
<p style="margin-left:2em;text-indent:2em">『諸阿羅漢者，乃至命終，斷飲酒、離飲酒。今我亦於今日、今夜，斷飲酒、離飲酒。我當以此分作阿羅漢，修行布薩。』此乃成就之第五分。</p>
<p>七</p>
<p style="margin-left:2em;text-indent:2em">『諸阿羅漢者，乃至命終，為一食而不夜食、離非時食。今我亦於今日、今夜，為一食而不夜食、離非時食。我當以此分作阿羅漢，修行布薩。』此乃成就之第六分。</p>
<p>八</p>
<p style="margin-left:2em;text-indent:2em">『諸阿羅漢者，乃至命終，離舞蹈、歌謠、音樂、觀劇與華鬘、薰香、塗香之所持、莊嚴。今我亦於今日、今夜，離舞蹈、歌謠、音樂、觀劇與華鬘、薰香、塗香之所持、莊嚴。我當以此分作阿羅漢，修行布薩。』此乃成就之第七分。</p>
<p>九</p>
<p style="margin-left:2em;text-indent:2em">『諸阿羅漢者，乃至命終，斷高牀、大牀，離高牀、大牀，臥小牀、草敷具之低處。今我亦於今日、今夜，斷高牀、大牀，離高牀、大牀，臥小牀、草敷具之低處。我當以此分作阿羅漢，修行布薩。』此乃成就之第八分。</p>
<p>一〇</p>
<p style="margin-left:2em;text-indent:2em">諸比丘！此處有聖弟子，以與慈俱行之心，徧滿一方而住。如是，第二、第三、第四、上、下、橫、徧、於一切處、於一切世界，以與慈俱行極廣、甚大、無量、無怨、無害之心徧滿而住。此乃成就之第九分。</p>
<p style="margin-left:2em;text-indent:2em">諸比丘！如是若修行九分成就之布薩，則有大果、大功德、大威光、大徧滿。」</p>
</div>
<div class='div-other'><a id='mulu1215' />
<p class='h4'>十九　天</p><p>一</p>
<p style="margin-left:2em;text-indent:2em">「諸比丘！此夜，眾多之天於深夜示現殊妙之色相，徧照祇樹林，來到我處。至已，禮敬我而立於一面。諸比丘！立於一面之彼諸天對我言：</p>
<p style="margin-left:2em;text-indent:2em">『大德！我等於從前為人時，家有諸出家者來，我等迎逆而不問訊。大德！如是我等之事業不圓滿而生追悔、後悔，受下劣之身。』</p>
<p>二</p>
<p style="margin-left:2em;text-indent:2em">諸比丘！復有眾多之天，到我處言：</p>
<p style="margin-left:2em;text-indent:2em">『大德！我等於從前為人時，家有諸出家者來，我等迎逆、問訊而不與座。大德！如是我等之事業不圓滿而生追悔、後悔，受下劣之身。』</p>
<p>三</p>
<p style="margin-left:2em;text-indent:2em">諸比丘！復有眾多之天，到我處言：</p>
<p style="margin-left:2em;text-indent:2em">『大德！我等於從前為人時，家有諸出家者來，我等迎逆、問訊、與座，能應力應而不分布。〔大德！如是我等之事業不圓滿而生追悔、後悔，受下劣之身。』</p>
<p style="margin-left:2em;text-indent:2em">諸比丘！復有眾多之天，到我處言：</p>
<p style="margin-left:2em;text-indent:2em">『大德！我等於從前為人時，家有諸出家者來，我等迎逆、問訊、與座、〔能應力應而分布，但不為聽法而近坐。〕大德！如是我等之事業不圓滿而生追悔、後悔，受下劣之身。』</p>
<p style="margin-left:2em;text-indent:2em">諸比丘！復有眾多之天，到我處言：</p>
<p style="margin-left:2em;text-indent:2em">『大德！我等於從前為人時，家有諸出家者來，我等迎逆、問訊、與座、應能應力而分布、〔為聽法近坐，但不傾耳而聽法。〕大德！如是我等之事業不圓滿而生追悔、後悔，受下劣之身。』</p>
<p style="margin-left:2em;text-indent:2em">諸比丘！復有眾多之天，到我處言：</p>
<p style="margin-left:2em;text-indent:2em">『大德！我等於從前為人時，家有諸出家者來，我等迎逆、問訊、與座、能應力應而分布、為聽法近坐，〔傾耳而聽法，但聽已而不受持其法。〕大德！如是我等之事業不圓滿而生追悔、後悔，受下劣之身。』</p>
<p style="margin-left:2em;text-indent:2em">諸比丘！復有眾多之天，到我處言：</p>
<p style="margin-left:2em;text-indent:2em">『大德！我等於從前為人時，家有諸出家者來，我等迎逆、問訊、與座、能應力應而分布、為聽法近坐、傾耳聽法、〔聽已而受持其法，但不觀察受持法義。〕大德！如是我等之事業不圓滿而生追悔、後悔，受下劣之身。』</p>
<p style="margin-left:2em;text-indent:2em">諸比丘！復有眾多之天，到我處言：</p>
<p style="margin-left:2em;text-indent:2em">『大德！我等於從前為人時，家有諸出家者來，我等迎逆、問訊、與座、能應力應而分布、為聽法近坐、〔傾耳聽法、聽已而受持其法〕、觀察受持法義，知義知法而不法隨法行。大德！如是我等之事業不圓滿而生追悔、後悔，受下劣之身。』</p>
<p>四</p>
<p style="margin-left:2em;text-indent:2em">諸比丘！復有眾多之天，到我處言：</p>
<p style="margin-left:2em;text-indent:2em">『大德！我等於從前為人時，家有諸出家者來，我等迎逆、問訊、與座、能應力應而分布、為聽法近坐，傾耳聽法，聽已受持其法、觀察受持法義、知義知法而法隨法行。</p>
<p style="margin-left:2em;text-indent:2em">大德！如是我等之事業圓滿而不生追悔、後悔，受殊勝之身。』</p>
<p style="margin-left:2em;text-indent:2em">諸比丘！此處有樹下，此處有空閑處。諸比丘！靜慮！勿放逸！如彼最初之諸天，勿於以後生追悔。」</p>
</div>
<div class='div-other'><a id='mulu1216' />
<p class='h4'>二十　毘羅摩</p><p>一</p>
<p style="margin-left:2em;text-indent:2em">爾時，世尊住舍衛城祇樹給孤獨園。時，給孤獨居士往詣世尊所在之處。至已，禮敬世尊而退坐一面。坐於一面之時，世尊對給孤獨居士言：</p>
<p style="margin-left:2em;text-indent:2em">「居士！於汝家，行布施耶？」</p>
<p style="margin-left:2em;text-indent:2em">「大德！於我家，行布施，但為麤敝之糠飯與酸粥。」</p>
<p>二</p>
<p style="margin-left:2em;text-indent:2em">「居士！若與麤敝或殊妙之布施，對此不恭敬而施，不尊重而施，不親自而施，投棄而施，若不觀〔果報〕之來而施者，則其人對每次生起之布施異熟，不傾心於廣大之食受用，不傾心於廣大之衣受用，不傾心於廣大之乘受用，不傾心於廣大之五妙欲受用，對其子、妻、奴、走使、僕而不順從，不傾聽，不起了解之心。何以故耶？居士！如是，此乃不恭敬作業之異熟。</p>
<p>三</p>
<p style="margin-left:2em;text-indent:2em">居士！若與麤敝或殊妙之布施，對此恭敬而施，尊重而施，親自而施，不投棄而施，若觀〔果報〕來而施，則其人對每次生起之布施異熟，傾心於廣大之食受用，傾心於廣大之衣受用，傾心於廣大之乘受用，傾心於廣大之五妙欲受用，對其子、妻、奴、走使、僕而順從，傾聽，起了解之心。何以故耶？居士！如是，此乃恭敬作業之異熟。</p>
<p>四</p>
<p style="margin-left:2em;text-indent:2em">居士！過去之時，有名為毘羅摩之婆羅門。彼與如是之布施、大施。〔謂〕於八萬四千之金鉢盛滿銀而施，於八萬四千之銀鉢盛滿金而施，於八萬四千之銀鉢盛滿金寶而施，於八萬四千之象著金之莊嚴、金幢，以金網覆之而施，於八萬四千之車敷以獅子皮、虎皮、彪皮、黃褐色之毯而施，於八萬四千之乳牛具黃麻之繫繩與鍮之乳桶而施，於八萬四千之女著摩尼之耳環而施，於八萬四千之椅子覆長山羊毛、覆白氈、繡花、殊勝之羚羊皮，於天蓋兩邊有赤枕而施，施八萬四千俱胝之芻麻、憍奢耶、欽婆羅、古具之衣。況乎食、飲、嚼、噉、含、消耶？如河川之流出。</p>
<p>五</p>
<p style="margin-left:2em;text-indent:2em">居士！於汝意為何？『彼時行布施、大施之毘羅摩婆羅門是其他人』耶？居士！不應如是見。於彼時我之行布施、大施為毘羅摩婆羅門。</p>
<p style="margin-left:2em;text-indent:2em">居士！於彼布施，無有一人是應供養者，無有一人是彼淨供施者</p>
<p style="margin-left:2em;text-indent:2em">居士！比起毘羅摩婆羅門之行布施、大施，若令一見具足之人而受，則更生大果。</p>
<p style="margin-left:2em;text-indent:2em">居士！比起毘羅摩婆羅門之行布施、大施及令百見具足之人而受，若令一一來者之人而受，則更生大果。</p>
<p style="margin-left:2em;text-indent:2em">居士！比起毘羅摩婆羅門之行布施、大施及令百一來者之人而受，若令一不還者之人而受，〔則更生大果。</p>
<p style="margin-left:2em;text-indent:2em">居士！比起毘羅摩婆羅門之行布施、大施〕及令百不還者之人而受，若令一阿羅漢之人而受，〔則更生大果。</p>
<p style="margin-left:2em;text-indent:2em">居士！比起毘羅摩婆羅門之行布施、大施〕及令百阿羅漢之人而受，若令一獨覺者之人而受，〔則更生大果。</p>
<p style="margin-left:2em;text-indent:2em">居士！比起毘羅摩婆羅門之行布施、大施及令百獨覺者之人而受，若令如來、應供、正等覺者而受，〔則更生大果。</p>
<p style="margin-left:2em;text-indent:2em">居士！比起毘羅摩婆羅門之行布施、大施及令如來、應供、正等覺者而受，〕若令以佛為上首之比丘眾而受，〔則更生大果。</p>
<p style="margin-left:2em;text-indent:2em">居士！比起令以佛為上首之比丘眾而受，〕若為四方僧建立精舍，〔則更生大果。</p>
<p style="margin-left:2em;text-indent:2em">居士！比起為四方僧建立精舍〕，若以明淨心歸依佛、法、僧，〔則更生大果。</p>
<p style="margin-left:2em;text-indent:2em">居士！比起以明淨心歸依佛、法、僧，〕若以明淨心而受離殺生、離不與取、離邪淫、離妄語、離飲酒之學處，〔則更生大果〕。</p>
<p style="margin-left:2em;text-indent:2em">居士！比起以明淨心而受離殺生、〔離不與取、離邪淫、離妄語、〕離飲酒之學處，乃至於犛牛頃亦修習慈心，則更生大果。</p>
<p style="margin-left:2em;text-indent:2em">居士！比起毘羅摩婆羅門之行布施、大施，及令一見具足者之人而受，及令百見具足者之人而受，及令一一來者之人而受，及令百一來者之人而受，及令一不還者之人而受，及令百不還者之人而受，及令一阿羅漢者之人而受，及令百阿羅漢者之人而受，及令一獨覺者之人而受，及令百獨覺者之人而受，及令如來、應供、正等覺者而受，及令以佛為上首之比丘眾而受，及為四方僧建立精舍，及以明淨心而歸依佛、法、僧，及以明淨心而受離殺生、〔離不與取、離邪淫、離妄語、〕離飲酒之學處，乃至於犛牛頃亦修習慈心，若彈指之頃修習無常想，則生大果。」</p>
<p style="margin-left:22em">第二　師子吼品〔畢〕</p>
<p style="margin-left:2em;text-indent:2em">此中，攝頌曰：</p>
<p style="margin-left:0em;text-indent:0em;" class="lg-abnormal"><div class='lg-row'>（一）〔安居〕住、（二）有餘依、（三）拘絺羅、</div>
<div class='lg-row'>（四）三彌提、（五）癰、（六）想、（七）家、</div>
<div class='lg-row'>（八）慈、（九）天、（一〇）毘羅摩。</div>
</p></div></div>
<div class='div-other'><a id='mulu1217' />
<p class='h3'>第三　有情居品</p>
<div class='div-other'><a id='mulu1218' />
<p class='h4'>二十一　處</p><p>一</p>
<p style="margin-left:2em;text-indent:2em">「諸比丘！北俱盧人依三處而勝於三十三天與閻浮提人。何等為三處耶？</p>
<p>二</p>
<p style="margin-left:2em;text-indent:2em">即：無我所、無執著、有殊勝之壽量。</p>
<p style="margin-left:2em;text-indent:2em">諸比丘！北俱盧人依此三處而勝於三十三天與閻浮提人。</p>
<p>三</p>
<p style="margin-left:2em;text-indent:2em">諸比丘！三十三天依三處而勝北俱盧人與閻浮提人。何等為三處耶？</p>
<p>四</p>
<p style="margin-left:2em;text-indent:2em">即天壽、天色與天樂。</p>
<p style="margin-left:2em;text-indent:2em">諸比丘！三十三天依此三處而勝於北俱盧人與閻浮提人。</p>
<p>五</p>
<p style="margin-left:2em;text-indent:2em">諸比丘！閻浮提人依三處而勝於北俱盧與三十三天。何等為三處耶？</p>
<p style="margin-left:2em;text-indent:2em">即：為勇健、為具念、以此處為梵行之住處。</p>
<p style="margin-left:2em;text-indent:2em">諸比丘！閻浮提人依此三處而勝於北俱盧人與三十三天。」</p>
</div>
<div class='div-other'><a id='mulu1219' />
<p class='h4'>二十二　未調馬</p><p>一</p>
<p style="margin-left:2em;text-indent:2em">「諸比丘！我欲說三種未調馬、三種未調人、三種良馬、三種人中良馬、三種最良馬、三種人中最良馬。諦聽！諦聽！善思作意！我當說。」</p>
<p style="margin-left:2em;text-indent:2em">「唯然，大德！」</p>
<p style="margin-left:2em;text-indent:2em">彼諸比丘回答世尊。世尊乃說：</p>
<p>二</p>
<p style="margin-left:2em;text-indent:2em">「諸比丘！何等為三種未調馬耶？</p>
<p style="margin-left:2em;text-indent:2em">諸比丘！此處有一類未調馬，具速疾而不具美色、不具高軀與體態。諸比丘！復次，此處有一類未調馬，具速疾、具美色而不具高軀與體態。諸比丘！復次，此處有一類未調馬，具速疾、具美色、且具高軀與體態。</p>
<p style="margin-left:2em;text-indent:2em">諸比丘！此為三種未調馬。</p>
<p>三</p>
<p style="margin-left:2em;text-indent:2em">諸比丘！何等為三種未調人耶？</p>
<p style="margin-left:2em;text-indent:2em">諸比丘！此處有一類未調人，具速疾而不具美色、不具高軀與體態。諸比丘！復次，此處有一類未調人，且速疾、具美色而不具高軀與體態。諸比丘！復次，此處有一類未調人，具速疾、具美色且具高軀與體態。</p>
<p>四</p>
<p style="margin-left:2em;text-indent:2em">諸比丘！云何為未調人，具速疾而不具美色、不具高軀與體態耶？</p>
<p style="margin-left:2em;text-indent:2em">諸比丘！此處有比丘，若如實知『此是苦』，如實知『此是苦集』，如實知『此是苦滅』，如實知『此是順苦滅道』，則此稱之為速疾。復次，若問勝法、勝律，怖而不答，則此稱之為無美色。復次，若不得衣、食、坐臥具、病藥，資具，則此稱之為無高軀與體態。諸比丘！如是為未調人，具速疾而不具美色，不具高軀與體態。</p>
<p>五</p>
<p style="margin-left:2em;text-indent:2em">諸比丘！云何為未調人，具速疾、具美色而不具高軀與體態耶？</p>
<p style="margin-left:2em;text-indent:2em">諸比丘！此處有比丘，若如實知『此是苦』，如實知『此是苦集』，如實知『此是苦滅』，如實知『此是順苦滅道』，則此稱之為速疾。復次，若問勝法、勝律，答而不怖，則此稱之為美色。復次，若不得衣、食、坐臥具、病藥，資具，則此稱之為無高軀與體態。諸比丘！如是為未調人，具速疾、具美色而不具高軀與體態。</p>
<p>六</p>
<p style="margin-left:2em;text-indent:2em">諸比丘！云何為未調人，具速疾、具美色，且具高軀與體態耶？</p>
<p style="margin-left:2em;text-indent:2em">諸比丘！此處有比丘，若如實知『此是苦』，〔如實了知『此是苦集』，如實了知『此是苦滅』，如實了知『此是順苦滅道』，則此稱之為速疾。復次，若問勝法、勝律，答而不怖，則此稱之為美色。復次，若得衣、食、坐臥具、病藥，資具，則此稱之為高軀與體態。諸比丘！如是為未調人，具速疾、具美色，且具高軀與體態。</p>
<p style="margin-left:2em;text-indent:2em">諸比丘！此為三種未調人。</p>
<p>七</p>
<p style="margin-left:2em;text-indent:2em">諸比丘！何等為三種良馬耶？</p>
<p style="margin-left:2em;text-indent:2em">諸比丘！此處有一類良馬，具速疾而不具美色、不具高軀與體態。諸比丘！復次，此處有一類良馬具速疾、具美色而不具高軀與體態。諸比丘！復次，此處有一類良馬具速疾、具美色、且具高軀與體態。</p>
<p style="margin-left:2em;text-indent:2em">諸比丘！此為三種良馬。</p>
<p>八</p>
<p style="margin-left:2em;text-indent:2em">諸比丘！何等為三種人中良馬耶？</p>
<p style="margin-left:2em;text-indent:2em">諸比丘！此處有一類人中良馬〔具速疾而不具美色、不具高軀與體態。諸比丘！復次，此處有一類人中良馬具速疾、具美色而不具高軀與體態。諸比丘！復次，此處有一類人中良馬〕具速疾、具美色、且具高軀與體態。</p>
<p style="margin-left:2em;text-indent:2em">〔諸比丘！云何為人中良馬者具速疾而不具美色、不具高軀與體態耶？</p>
<p style="margin-left:2em;text-indent:2em">諸比丘！此處有比丘，五順下分結盡故，為化生者，於彼處般涅槃，若由其世得不退轉之法，則此稱之為速疾。復次，若問勝法、勝律，怖而不答，則此稱之為無美色。復次，若不得衣、食、坐臥具、病藥，資具，則此稱之為無高軀與體態。諸比丘！如是為人中良馬，具速疾、而不具美色、不具高軀與體態。</p>
<p style="margin-left:2em;text-indent:2em">諸比丘！云何為人中良馬，具速疾、具美色而不具高軀與體態耶？</p>
<p style="margin-left:2em;text-indent:2em">諸比丘！此處有比丘，五順下分結盡故，為化生者，於彼處般涅槃，若由其世得不退轉之法，則此稱之為速疾。復次，若問勝法、勝律，答而不怖，則此稱之為美色。復次，若不得衣、食、坐臥具、病藥，資具，則此稱之為無高軀與體態。諸比丘！如是為人中良馬，具速疾、具美色而不具高軀與體態。〕</p>
<p>九</p>
<p style="margin-left:2em;text-indent:2em">諸比丘！云何為人中良馬者具速疾、具美色、且具高軀與體態耶？</p>
<p style="margin-left:2em;text-indent:2em">諸比丘！此處有比丘，五順下分結盡故，為化生者，於彼處般涅槃，若由其世得不退轉之法，則此名稱之為速疾。復次，若問勝法、勝律，答而不怖，則此稱之為美色。復次，若得衣、食、坐臥具、病藥，資具，則此稱之為具高軀與體態。諸比丘！如是為人中良馬，具速疾、具美色、且具高軀與體態。</p>
<p style="margin-left:2em;text-indent:2em">諸比丘！此為三種人中良馬。</p>
<p>一〇</p>
<p style="margin-left:2em;text-indent:2em">諸比丘！何等為三種最良馬耶？</p>
<p style="margin-left:2em;text-indent:2em">諸比丘！此處有一類最良馬，〔具速疾而不具美色，不具高軀與體態。諸比丘！復次，此處有一類最良馬，具速疾、具美色而不具高軀與體態。諸比丘！復次，有一類最良馬〕具速疾、具美色、且具高軀與體態。</p>
<p style="margin-left:2em;text-indent:2em">諸比丘！此為三種最良馬。</p>
<p>一一</p>
<p style="margin-left:2em;text-indent:2em">諸比丘！何等為三種人中最良馬耶？</p>
<p style="margin-left:2em;text-indent:2em">諸比丘！此處有一類人中最良馬，〔具速疾而不具美色、不具高軀與體態。諸比丘！復次，此處有一類人中最良馬，具速疾、具美色而不具高軀與體態。諸比丘！復次，此處有一類人中最良馬〕，具速疾、具美色、且具高軀與體態。</p>
<p>一二</p>
<p style="margin-left:2em;text-indent:2em">諸比丘！云何為人中最良馬，〔具速疾而不具美色，不具高軀與體態耶？</p>
<p style="margin-left:2em;text-indent:2em">諸比丘！此處有比丘，諸漏已盡故，為無漏而心解脫、慧解脫，已於現法自證知，現證具足而住，則此稱之為速疾。復次，若問勝法、勝律，怖而不答，則此稱之為無美色。復次，若不得衣、食、坐臥具、病藥，資具，則此稱之為無高軀與體態。諸比丘！如是為人中最良馬者，具速疾而不具美色，不具高軀與體態。</p>
<p style="margin-left:2em;text-indent:2em">諸比丘！云何為人中最良馬者，具速疾、具美色而不具高軀與體態耶？</p>
<p style="margin-left:2em;text-indent:2em">諸比丘！此處有比丘，諸漏已盡故，為無漏而心解脫、慧解脫，已於現法自證知，現證具足而住，則此稱之為速疾。復次，若問勝法、勝律，答而不怖，則此稱之為美色。復次，若不得衣、食、坐臥具、病藥，資具，則此稱之為無高軀與體態。諸比丘！如是為人中最良馬者，具速疾、具美色而不具高軀與體態。</p>
<p style="margin-left:2em;text-indent:2em">諸比丘！云何為人中最良馬者〕，具速疾、具美色、且具高軀與體態耶？</p>
<p style="margin-left:2em;text-indent:2em">諸比丘！此處有比丘，諸漏已盡故，為無漏而心解脫、慧解脫，已於現法自證知，現證具足而住，則此稱之為速疾。復次，若問勝法、勝利，答而不怖，則此稱之為美色。復次，若得衣、食、坐臥具、病藥，資具，則此稱之為高軀與體態。諸比丘！如是為人中最良馬者，具速疾、具美色、且具高軀與體態。</p>
<p style="margin-left:2em;text-indent:2em">諸比丘！此為三種人中最良馬。」</p>
</div>
<div class='div-other'><a id='mulu1220' />
<p class='h4'>二十三　渴愛</p><p>一</p>
<p style="margin-left:2em;text-indent:2em">「諸比丘！我欲說以九渴愛為根本之法。諦聽！諦聽！〔善思作意！我當說。」</p>
<p style="margin-left:2em;text-indent:2em">「唯然，大德！」</p>
<p style="margin-left:2em;text-indent:2em">彼諸比丘回答世尊。世尊說〕：</p>
<p style="margin-left:2em;text-indent:2em">「諸比丘！何等為以九種渴愛為根本之法耶？</p>
<p>二</p>
<p style="margin-left:2em;text-indent:2em">即：緣渴愛而有尋求、緣尋求而有利得、緣利得而有決定、緣決定而有欲貪、緣欲貪而有耽著、緣耽著而有執著、緣執著而有慳吝、緣慳吝而有守護。以守護為因而生執杖、執刀、諍訟、爭論、論諍、相違語、離間語、虛誑語之種種生惡不善法。</p>
<p style="margin-left:2em;text-indent:2em">諸比丘！此為以九種渴愛為根本之法。」</p>
</div>
<div class='div-other'><a id='mulu1221' />
<p class='h4'>二十四　有情居</p><p>一</p>
<p style="margin-left:2em;text-indent:2em">「諸比丘！有九種有情居。何等為九種耶？</p>
<p>二</p>
<p style="margin-left:2em;text-indent:2em">諸比丘！有情有身異、想異，譬如人與一分之天與一分之墮有情。此為第一之有情居。</p>
<p>三</p>
<p style="margin-left:2em;text-indent:2em">諸比丘！有情有身異、想一，譬如最初出現之梵眾天。此為第二之有情居。</p>
<p>四</p>
<p style="margin-left:2em;text-indent:2em">諸比丘！有情有身一、想異，譬如光音天。此為第三種之有情居。</p>
<p>五</p>
<p style="margin-left:2em;text-indent:2em">諸比丘！有情有身一、想一，譬如徧淨天。此為第四之有情居。</p>
<p>六</p>
<p style="margin-left:2em;text-indent:2em">諸比丘！有情有無想、無覺，譬如無想有情。此為第五之有情居。</p>
<p>七</p>
<p style="margin-left:2em;text-indent:2em">諸比丘！有情有徧超色想，滅有對想，不作意種種想，所謂『空無邊是』，入於空無邊處者。此為第六之有情居。</p>
<p>八</p>
<p style="margin-left:2em;text-indent:2em">諸比丘！有情有徧超空無邊處，所謂『識無邊是』，入於識無邊處者。此為第七之有情居。</p>
<p>九</p>
<p style="margin-left:2em;text-indent:2em">諸比丘！有情有徧超識無邊處，所謂『無所有』，入於無所有處者。此為第八之有情居。</p>
<p>一〇</p>
<p style="margin-left:2em;text-indent:2em">諸比丘！有情有徧超無所有處，入於非想非非想處者。此為第九之有情居。諸比丘！此為九種有情居。」</p>
</div>
<div class='div-other'><a id='mulu1222' />
<p class='h4'>二十五　慧</p><p>一</p>
<p style="margin-left:2em;text-indent:2em">「諸比丘！若比丘之心以慧善積習時，諸比丘！此比丘能自記說：『我生已盡，梵行已住，所作已辦，自知不受後有。』諸比丘！云何為比丘之心以慧善積習耶？</p>
<p>二</p>
<p style="margin-left:2em;text-indent:2em">所謂『我心離貪』者，即心以慧善積習。所謂『我心離瞋』者，即心以慧善積習。所謂『我心離癡』者，即心以慧善積習。所謂『我心無有貪法』者，即心以慧善積習。所謂『我心無有瞋法』者，即心以慧善積習。所謂『我心無有癡法』者，即心以慧善積習。所謂『我心無還欲有之法』者，即心以慧善積習。所謂『我心無還色有之法』者，即心以慧善積習。所謂『我心無還無色有之法』者，即心以慧善所積習。</p>
<p style="margin-left:2em;text-indent:2em">諸比丘！若比丘之心以慧善積習時。諸心丘！此比丘能自記說：『我生已盡，梵行已住，所作已辦，自知不受後有。』」</p>
</div>
<div class='div-other'><a id='mulu1223' />
<p class='h4'>二十六　石柱</p><p>一</p>
<p style="margin-left:2em;text-indent:2em">如是我聞。一時，具壽舍利弗與具壽月子住王舍城之迦蘭陀竹園。具壽月子於此告諸比丘言：</p>
<p style="margin-left:2em;text-indent:2em">「友等！提婆達多對諸比丘說法而言：『友等！若比丘之心以意積習時，此比丘能自記說：「我生已盡，梵行已住，所作已辦，自知不受後有。」』」</p>
<p>二</p>
<p style="margin-left:2em;text-indent:2em">如是說時，具壽舍利弗對具壽月子曰：</p>
<p style="margin-left:2em;text-indent:2em">「友月子！提婆達多對諸比丘說法言：『友等！若比丘之心以意積習時，此比丘能自記說：「我生已盡，梵行已住，所作已辦，自知不受後有。」』友月子！提婆達多對諸比丘說法而謂：『友等！若比丘之心以意善積習時。此比丘能自記別：「我生已盡，梵行已住，所作已辦，自知不受後有。」』」</p>
<p>三</p>
<p style="margin-left:2em;text-indent:2em">〔具壽月子二度告諸比丘謂：</p>
<p style="margin-left:2em;text-indent:2em">「友等！提婆達多對諸比丘說法而言：『友等！若比丘之心以意積習時，此比丘能自記別：「我生已盡，梵行已住，所作已辦，自知不受後有。」』」</p>
<p style="margin-left:2em;text-indent:2em">具壽舍利弗二度對具壽月子曰：</p>
<p style="margin-left:2em;text-indent:2em">「友月子！提婆達多對諸比丘說法非言：『友等！若比丘之心以意積習時，此比丘能自記別：「我生已盡，梵行已住，所作已辦，自知不受後有。」』友月子！提婆達多對諸比丘說法而言：『友等！若比丘之心以意善積習時，此比丘能自記別：「我生已盡，梵行已住，所作已辦，自知不受後有。」』」〕</p>
<p style="margin-left:2em;text-indent:2em">具壽月子三度告諸比丘言：</p>
<p style="margin-left:2em;text-indent:2em">「友等！提婆達多對諸比丘說法而言：『友等！若比丘之心以意積習時，此比丘能自記別：「我生已盡，梵行已住，所作已辦，自知不受後有。」』」</p>
<p style="margin-left:2em;text-indent:2em">具壽舍利弗三度對具壽月子曰：</p>
<p style="margin-left:2em;text-indent:2em">「友月子！提婆達多對諸比丘說法非言：『友等！若比丘之心以意積習時，此比丘能自記別：「我生已盡，梵行已住，所作已辦，自知不受後有。」』友月子！提婆達多諸比丘說法而言：『友等！若比丘之心以意善所積習時，此比丘能自記別：「我生已盡，梵行已住，所作已辦，自知不受後有。」』</p>
<p>四</p>
<p style="margin-left:2em;text-indent:2em">友等！云何為比丘之心以意善積習耶？</p>
<p style="margin-left:2em;text-indent:2em">所謂『我心離貪』者，即心以意善所積習。所謂『我心離瞋』者，即心以意善積習。所謂『我心離癡』者，即心以意善積習。所謂『我心無有貪法』者，即心以意善積習。所謂『我心無有瞋法』者，即心以意善積習。所謂『我心無有癡法』者，即心以意善所積習，所謂『我心無還欲有之法』者，即心以意善積習。所謂『我心無還色有之法』者，即心以意善積習。所謂『我心無還無色有之法』者，即心以意善積習。</p>
<p>五</p>
<p style="margin-left:2em;text-indent:2em">如是，於正心解脫之比丘，若多眼所識之色，即使現於眼，其心亦不永盡，其心為不雜而安住，得不動，觀滅盡。若多耳所識之聲，〔即使現於耳，其心亦不永盡，其心為不雜而安住，得不動，觀滅盡。若多〕鼻所識之香，〔即使現於鼻，其心亦不永盡，其心為不雜而安住，得不動，觀滅盡。若多〕舌所識之味，〔即使現於舌，其心亦不永盡，其心為不雜而安住，得不動，觀滅盡。若多〕身所識之觸，〔即使現於身，其心亦不永盡，其心為不雜而安住，得不動，觀滅盡。若多〕意所識之法，即使現於意，其心亦不永盡，其心為不雜而安住，得不動，觀滅盡。</p>
<p style="margin-left:2em;text-indent:2em">友等！譬如有石柱〔長〕十六肘，從根而下有八肘，從根而上有八肘。若從東方吹來大風雨，皆不震不動不搖；若從西〔方吹來大風雨，皆不震不動不搖；〕若從北〔方吹來大風雨，皆不震不動不搖；〕若從南方吹來大風雨，皆不震不動不搖。何以故耶？友等！石柱根深善埋故。友等！如是，於如是正心解脫之比丘，若多眼所識之色，即使現於眼，其心亦不永盡，其心為不雜而安住，得不動，觀滅盡。若多耳所識之聲，〔即使現於耳，其心亦不永盡，其心不雜而安住，得不動，觀滅盡。若多〕鼻所識之香，〔即使現於鼻，其心亦不永盡，其心為不雜而安住，得不動，觀滅盡。若多〕舌所識之味，〔即使現於舌，其心亦不永盡，其心為不雜而安住，得不動，觀滅盡。若多〕身所識之觸，〔即使現於身，其心亦不永盡，其心為不雜而安住，得不動，觀滅盡。若多〕意所識之法，即使現於意，其心亦不永盡，其心為不雜而安住，得不動，觀滅盡。」</p>
</div>
<div class='div-other'><a id='mulu1224' />
<p class='h4'>二十七　怨讎（一）</p><p>一</p>
<p style="margin-left:2em;text-indent:2em">時，給孤獨居士往詣世尊所在之處。至已，禮敬世尊而退坐一面。坐於一面之時，世尊對給孤獨居士說：</p>
<p>二</p>
<p style="margin-left:2em;text-indent:2em">「居士！聖弟子，成就五怖畏、怨讎止息、四預流支時，若欲得自記別，而曰：『於我地獄滅盡、畜生滅盡、餓鬼滅盡、惡生、惡趣、墮處滅盡，成為預流，墮法滅，決定而趣向等覺。』</p>
<p>三</p>
<p style="margin-left:2em;text-indent:2em">何等為五怖畏、怨讎止息耶？</p>
<p style="margin-left:2em;text-indent:2em">居士！殺生者緣殺生，於現法生怖畏、怨讎，於來世亦生怖畏、怨讎，心中受苦憂。若遠離殺生，於現法則不生怖畏、怨讎，於來世亦不生怖畏、怨讎，心中不受苦憂。若遠離殺生，如是怖畏、怨讎則止息。</p>
<p style="margin-left:2em;text-indent:2em">居士！不與取者〔緣不與取，於現法生怖畏、怨讎，於來世亦生怖畏、怨讎，心中受苦憂。若遠離不與取，於現法則不生怖畏、怨讎，於來世亦不生怖畏、怨讎，心中不受苦憂。若遠離不與取，如是怖畏、怨讎則止息。</p>
<p style="margin-left:2em;text-indent:2em">居士！〕邪淫者〔緣邪淫，於現法生怖畏、怨讎，於來世亦生怖畏、怨讎，心中受苦憂。若遠離邪淫，於現法則不生怖畏、怨讎，於來世亦不生怖畏、怨讎，心中不受苦憂。若遠離邪淫，如是怖畏、怨讎則止息。</p>
<p style="margin-left:2em;text-indent:2em">居士！〕妄語者〔緣妄語，於現法生怖畏、怨讎，於來世亦生怖畏、怨讎，心中受苦憂。若遠離妄語，於現法則不生怖畏、怨讎，於來世亦不生怖畏、怨讎，心中不受苦憂。若遠離妄語，如是怖畏、怨讎則止息。</p>
<p style="margin-left:2em;text-indent:2em">居士！〕飲酒者緣飲酒，於現法生怖畏、怨讎，於來世亦生怖畏、怨讎，心中受苦憂。若遠離飲酒，於現法則不生怖畏、怨讎，於來世亦不生怖畏、怨讎，心中不受苦憂。若遠離飲酒，如是怖畏、怨讎則止息。</p>
<p style="margin-left:2em;text-indent:2em">此等為五怖畏、怨讎止息。</p>
<p>四</p>
<p style="margin-left:2em;text-indent:2em">何等為四預流支成就耶？</p>
<p style="margin-left:2em;text-indent:2em">居士！此處有聖弟子，於佛成就證淨，而曰：『彼世尊是應供、正等覺、明行足、善逝、世間解、無上士、調御丈夫、天人師、佛、世尊。』</p>
<p style="margin-left:2em;text-indent:2em">於法成就證淨，而曰：『世尊之法是善說、現見、不時、來見、引導、智者應自知。』</p>
<p style="margin-left:2em;text-indent:2em">於僧成就證淨，而曰：『世尊之聲聞眾是妙行者，世尊之聲聞眾是直行者，世尊之聲聞眾是應理行者，世尊之聲聞眾是和敬行者，所謂四雙八輩，此世尊之聲聞眾是應請、極應請、應施、應合掌、世間無上福田。』</p>
<p style="margin-left:2em;text-indent:2em">聖者成就所樂不破、不穿、不雜、不穢、離脫、智者所讚、不可執取、能發三摩地之戒。</p>
<p style="margin-left:2em;text-indent:2em">此等為四預流支成就。</p>
<p>五</p>
<p style="margin-left:2em;text-indent:2em">居士！聖弟子，成就此五怖畏、怨讎止息、四預流支時，若欲得自記別，而曰：『於我地獄滅盡、畜生滅盡、餓鬼滅盡、惡生、惡趣、墮處滅盡，成為預流，墮法滅，決定而趣向等覺。』」</p>
</div>
<div class='div-other'><a id='mulu1225' />
<p class='h4'>二十八　怨讎（二）</p><p>一</p>
<p style="margin-left:2em;text-indent:2em">「諸比丘！聖弟子，成就五怖畏、怨讎止息、四預流支時。若欲得自記別，而曰：『於我地獄滅盡、畜生滅盡、餓鬼滅盡、惡生、惡趣、墮處滅盡，成為預流，墮法滅，決定而趣向等覺。』</p>
<p>二</p>
<p style="margin-left:2em;text-indent:2em">何等為五怖畏、怨讎止息耶？</p>
<p style="margin-left:2em;text-indent:2em">〔諸比丘！殺生者緣殺生，於現法生怖畏、怨讎，於來世亦生怖畏、怨讎，心中受苦憂。若遠離殺生，於現法則不生怖畏、怨讎，於來世亦不生怖畏、怨讎，心中不受苦憂。若遠離殺生，如是怖畏、怨讎則止息。</p>
<p style="margin-left:2em;text-indent:2em">諸比丘！不與取者緣不與取，於現法生怖畏、怨讎，於來世亦生怖畏、怨讎，心中受苦憂。若遠離不與取，於現法則不生怖畏、怨讎，於來世亦不生怖畏、怨讎，心中不受苦憂。若遠離不與取，如是怖畏、怨讎則止息。</p>
<p style="margin-left:2em;text-indent:2em">諸比丘！邪淫者緣邪淫，於現法生怖畏、怨讎，於來世亦生怖畏、怨讎，心中受苦憂。若遠離邪淫，於現法則不生怖畏、怨讎，於來世亦不生怖畏、怨讎，心中不受苦憂。若遠離邪淫，如是怖畏、怨讎則止息。</p>
<p style="margin-left:2em;text-indent:2em">諸比丘！妄語者緣妄語，於現法生怖畏、怨讎，於來世亦生怖畏、怨讎，心中受苦憂。若遠離妄語，於現法則不生怖畏、怨讎，於來世亦不生怖畏、怨讎，心中不受苦憂。若遠離妄語，如是怖畏、怨讎則止息。</p>
<p style="margin-left:2em;text-indent:2em">諸比丘！飲酒者緣飲酒，於現法生怖畏、怨讎，於來世亦生怖畏、怨讎，心中受苦憂。若遠離飲酒，於現法則不生怖畏、怨讎，於來世亦不生怖畏、怨讎，心中不受苦憂。若遠離飲酒，如是怖畏、怨讎則止息〕。</p>
<p style="margin-left:2em;text-indent:2em">此等為五怖畏、怨讎止息。</p>
<p>三</p>
<p style="margin-left:2em;text-indent:2em">何等為四預流支成就耶？</p>
<p style="margin-left:2em;text-indent:2em">〔諸比丘！此處有聖弟子，於佛成就證淨，而曰：『彼世尊是應供、正等覺、明行足、善逝、世間解、無上士、調御丈夫、天人師、佛、世尊。』</p>
<p style="margin-left:2em;text-indent:2em">於法成就證淨，而曰：『世尊之法是善說、現見、不時、來見、引導、智者應自知。』</p>
<p style="margin-left:2em;text-indent:2em">於僧成就證淨，而曰：『世尊之聲聞眾是妙行者，世尊之聲聞眾是直行者，世尊之聲聞眾是應理行者，世尊之聲聞眾是和敬行者，所謂四雙八輩，此世尊之聲聞眾是應請、極應請、應施、應合掌、世間無上福田。』</p>
<p style="margin-left:2em;text-indent:2em">聖者成就所樂不破、不穿、不雜、不穢、離脫、智者所讚、不可執取、能發三摩地之戒〕。</p>
<p style="margin-left:2em;text-indent:2em">此等為四預流支成就。</p>
<p>四</p>
<p style="margin-left:2em;text-indent:2em">諸比丘！聖弟子成就此五怖畏、怨讎止息、此四預流支時，若欲得自記別，而曰：『於我地獄滅盡、畜生滅盡、餓鬼滅盡、惡生、惡趣、墮處滅盡，成為預流，墮法滅，決定而趣向等覺。』」</p>
</div>
<div class='div-other'><a id='mulu1226' />
<p class='h4'>二十九　嫌恨（一）</p><p>一</p>
<p style="margin-left:2em;text-indent:2em">「諸比丘！有九種嫌恨事。何等為九種耶？</p>
<p>二</p>
<p style="margin-left:2em;text-indent:2em">所謂：『彼已於我作不饒益。』而結嫌恨。所謂：『彼於我作不饒益。』而結嫌恨。所謂：『彼將於我作不饒益。』而結嫌恨。所謂：『彼已於我之可愛、可意者作不饒益。』〔而結嫌恨。所謂：『彼於我之可愛、可意者〕作不饒益。』〔而結嫌恨。所謂：『彼將於我之可愛、可意者〕作不饒益。』而結嫌恨。所謂：『彼已於我之非可愛、非可意者作饒益。』〔而結嫌恨。所謂：『彼於我之非可愛、非可意者作饒益。』〔而結縑恨。所謂：『彼將於我之非可愛、非可意者〕作饒益。』而結嫌恨。</p>
<p style="margin-left:2em;text-indent:2em">諸比丘！此等為九種嫌恨事。」</p>
</div>
<div class='div-other'><a id='mulu1227' />
<p class='h4'>三十　嫌恨（二）</p><p>一</p>
<p style="margin-left:2em;text-indent:2em">「諸比丘！有調伏九種嫌恨。何等為九種耶？</p>
<p>二</p>
<p style="margin-left:2em;text-indent:2em">所謂：『彼已於我作不饒益，有何利耶？』而調伏嫌恨。所謂：『彼於我作不饒益，有何利耶？』而調伏嫌恨。所謂：『彼將於我作不饒益，有何利耶？』而調伏嫌恨。所謂：『彼已於我之可愛、可意者作不饒益，〔有何利耶？』而調伏嫌恨。所謂：『彼於我之可愛、可意者〕作不饒益，〔有何利耶？』而調伏嫌恨。所謂：『彼將於我之可愛、可意者〕作不饒益，有何利耶？』而調伏嫌恨。所謂：『彼已於我之非可愛、非可意者〕作饒益，〔有何利耶？』而調伏嫌恨。所謂：『彼於我之非可愛、非可意者〕作饒益，有何利耶？』而調伏嫌恨。所謂：『彼將於我之非可愛、非可意者〕作饒益，有何利耶？』而調伏嫌恨。</p>
<p style="margin-left:2em;text-indent:2em">諸比丘！此等為九種調伏嫌恨。」</p>
</div>
<div class='div-other'><a id='mulu1228' />
<p class='h4'>三十一　次第滅</p><p>一</p>
<p style="margin-left:2em;text-indent:2em">「諸比丘！有九種次第滅。何等為九種耶？</p>
<p>二</p>
<p style="margin-left:2em;text-indent:2em">若具足初靜慮，則滅欲想已。若具足第二靜慮，則滅尋伺已。若具足第三靜慮，則滅喜已。若具足第四靜慮，則滅出入息已。若具足空無邊處，則滅色想已。若具足識無邊處，則滅空無邊處想已。若具足無所有處，則滅識無邊處想已。若具足非想非非想處，則滅無所有處想已。若具足想受滅，則滅想受已。</p>
<p style="margin-left:2em;text-indent:2em">諸比丘！此等為九種次第滅。」</p>
<p style="margin-left:22em">第三　有情居品〔畢〕</p>
<p style="margin-left:2em;text-indent:2em">此中攝頌曰：</p>
<p style="margin-left:0em;text-indent:0em;" class="lg-abnormal"><div class='lg-row'>（一）處、（二）未調馬、（三）渴愛、（四）有情（居）、</div>
<div class='lg-row'>（五）慧、（六）石柱、（七～八）二怨讎、</div>
<div class='lg-row'>（九～一〇）二嫌恨、（一一）次第滅。</div>
</p></div></div>
<div class='div-other'><a id='mulu1229' />
<p class='h3'>第四　大品</p>
<div class='div-other'><a id='mulu1230' />
<p class='h4'>三十二　次第住（一）</p><p>一</p>
<p style="margin-left:2em;text-indent:2em">「諸比丘！有九種次第住。何等為九種耶？</p>
<p>二</p>
<p style="margin-left:2em;text-indent:2em">諸比丘！此處有比丘，離諸欲，離諸不善法，為有尋有伺，從離而生喜與樂，具足初靜慮而住。尋伺止息故，成為內淨，心達一趣，為無尋無伺，從三摩地生喜、樂，具足第二靜慮而住。離喜之故，〔為捨而住，正念正知，於身正受樂，如諸聖者之宣說，捨、念樂住，具足第三靜慮而住。斷樂斷苦故，及先前已滅憂、喜故，為不苦不樂而捨念清淨，具足第四靜慮而住。徧超色想，滅有對想，不作意種種想故，所謂『空是無邊』，具足空無邊處而住。徧超空無邊處，所謂『識是無邊』，具足識無邊處而住。徧超識無邊處，所謂『無所有』，具足無所有處而住。徧超無所有處，具足非想非非想處而住。徧超非想非非想處，具足想受滅而住。</p>
<p style="margin-left:2em;text-indent:2em">諸比丘！此等為九種次第住。」</p>
</div>
<div class='div-other'><a id='mulu1231' />
<p class='h4'>三十三　次第住（二）</p><p>一</p>
<p style="margin-left:2em;text-indent:2em">「諸比丘！當說九種之次第住等至，諦聽！諦聽！〔善自作意，我當說。」</p>
<p style="margin-left:2em;text-indent:2em">「唯然，大德！」</p>
<p style="margin-left:2em;text-indent:2em">彼諸比丘回答世尊。世尊說〕：</p>
<p style="margin-left:2em;text-indent:2em">「諸比丘！何等為九種次第住等至耶？</p>
<p>二</p>
<p style="margin-left:2em;text-indent:2em">若諸欲滅時，將諸欲數數滅而住，則說：『此等具壽必去欲，寂滅，已渡，依此分而言到達彼岸。』</p>
<p style="margin-left:2em;text-indent:2em">『於何而諸欲滅耶？何人將諸欲數數滅而住耶？我不知此，我不見此。』若有作如是言者，當可對彼而言：『友！此處有比丘，離諸欲，〔離諸不善法，為有尋有伺，從離生喜、樂，〕具足初靜慮而住。於此諸欲滅，將諸欲數數滅而住。』諸比丘！無誑無諂者，必言『善哉』而對於所說歡喜隨喜，言『善哉』而對於所說歡喜隨喜，歸命合掌而奉事。</p>
<p>三</p>
<p style="margin-left:2em;text-indent:2em">若尋伺滅時，將尋伺數數滅而住，則說：『此等具壽必去欲，寂滅，已渡，依此分而言到達彼岸。』</p>
<p style="margin-left:2em;text-indent:2em">『於何而尋伺滅耶？何人將尋伺數數滅而住耶？我不知此，我不見此。』若有如是言者，當可對彼而言：『友！此處有比丘，尋伺止息故，〔成為內淨，心達一趣，為無尋無伺，從三摩地生喜、樂，〕具足第二靜慮而住。於此尋伺滅，將尋伺數數滅而住。』諸比丘！無誑無諂者，必言『善哉』而對於所說歡喜隨喜，『善哉』而對於所說歡喜隨喜，歸命合掌而奉事。</p>
<p>四</p>
<p style="margin-left:2em;text-indent:2em">若喜滅時，將喜數數滅而住，則說：『此等具壽必去欲，寂滅，已渡，依此分而言到達彼岸。』</p>
<p style="margin-left:2em;text-indent:2em">『於何而喜滅耶？何人將喜數數滅而住耶？我不知此，我不見此。』若有如是言者，當可對彼而言：『友！此處有比丘，離喜之故，〔為捨而住，正念正知，於身正受樂，如諸聖者之宣說，捨、念樂住，〕具足第三靜慮而住。於此而喜滅，將喜數數滅而住。』諸比丘！無誑無諂者，必言『善哉』而對於所說歡喜隨喜，言『善哉』而對於所說歡喜隨喜，歸命合掌而奉事。</p>
<p>五</p>
<p style="margin-left:2em;text-indent:2em">若捨樂滅時，將捨樂數數滅而住，則說：『此等具壽必去欲，寂滅，已渡，依此分而言到達彼岸。』</p>
<p style="margin-left:2em;text-indent:2em">『於何而捨樂滅耶？何人將捨樂數數滅而住耶？我不知此，我不見此。』若有如是言者，當可對彼而言：『友！此處有比丘，斷樂〔斷苦之故，及先前已滅憂、喜故，為不苦不樂而捨念清淨，〕具足第四靜慮而住。於此捨樂滅，將捨樂數數滅而住。』諸比丘！無誑無諂者，必言『善哉』而對於所說歡喜隨喜，言『善哉』而對於所說歡喜隨喜，歸命合掌而奉事。</p>
<p>六</p>
<p style="margin-left:2em;text-indent:2em">若色想滅時，將色想數數滅而住，則說：『此等具壽必去欲，寂滅，已渡，依此分而言到達彼岸。』</p>
<p style="margin-left:2em;text-indent:2em">『於何而色想滅耶？何人將色想數數滅而住耶？我不知此，我不見此。』若有如是言者，當可對彼而言：『友！此處有比丘，徧超色想，滅有對想，不作意種種想故，所謂「空是無邊」，具足空無邊處而住。於此而色想滅，將色想數數滅而住。』諸比丘！無誑無諂者，必言『善哉』而對於所說歡喜隨喜，言『善哉』而對於所說歡喜隨喜，歸命合掌而奉事。</p>
<p>七</p>
<p style="margin-left:2em;text-indent:2em">若空無邊處想滅時，將空無邊處想數數滅而住，則說：『此等具壽必去欲，寂滅，已渡，依此分而言到達彼岸。』</p>
<p style="margin-left:2em;text-indent:2em">『於何而空無邊處想滅耶？何人將空無邊處想數數滅而住耶？我不知此，我不見此。』若有如是言者，當可對彼而言：『友！此處有比丘，徧超空無邊處，所謂「識是無邊」，具足識無邊處而住。於此空無邊處想滅，將空無邊處想數數滅而住。』諸比丘！無誑無諂者，必言『善哉』而對於所說歡喜隨喜，言『善哉』而對於所說歡喜隨喜，歸命合掌而奉事。</p>
<p>八</p>
<p style="margin-left:2em;text-indent:2em">若識無邊處想滅時，將識無邊處想數數滅而住，則說：『此等具壽必去欲，寂滅，已渡，依此分而言到達彼岸。』</p>
<p style="margin-left:2em;text-indent:2em">『於何而識無邊處想滅耶？何人將識無邊處想數數滅而住耶？我不知此，我不見此。』若有如是言者，當可對彼而言：『友！此處有比丘，徧超識無邊處，所謂「無所有」，具足無所有處而住。於此而識無邊處想滅，將識無邊處想數數滅而住。』諸比丘！無誑無諂者，必〔言『善哉』而對於所說歡喜隨喜，言『善哉』而對於所說歡喜隨喜，〕歸命合掌而奉事。</p>
<p>九</p>
<p style="margin-left:2em;text-indent:2em">若無所有處想滅時，將無所有處想數數滅而住，則說：『此等具壽必去欲，寂滅，已渡，依此分而言到達彼岸。』</p>
<p style="margin-left:2em;text-indent:2em">『於何而無所有處想滅耶？何人將無所有處想數數滅而住耶？我不知此，我不見此。』若有如是言者，當可對彼而言：『友！此處有比丘，徧超無所有處，具足非想非非想處而住。於此而無所有處想滅，將無所有處想數數滅而住。』諸比丘！無誑無諂者，〔必言『善哉』而對於所說歡喜隨喜，言『善哉』而對於所說歡喜隨喜，〕歸命合掌而奉事。</p>
<p>一〇</p>
<p style="margin-left:2em;text-indent:2em">若非想非非想處想滅時，將非想非非想處想數數滅而住，則說：『此等具壽必去欲，寂滅，已渡，依此分而言到達彼岸。』</p>
<p style="margin-left:2em;text-indent:2em">『於何而非想非非想處想滅耶？何人將非想非非想處想數數滅而住耶？我不知此，我不見此。』若有如是言者，當可對彼而言：『友！此處有比丘，徧超非想非非想處，具足想受滅而住。於此而非想非非想處想滅，將非想非非想處想數數滅而住。』諸比丘！無誑無諂者，必言『善哉』而對於所說歡喜隨喜，言『善哉』而對於所說歡喜隨喜，歸命合掌而奉事。</p>
<p style="margin-left:2em;text-indent:2em">諸比丘！此等為九種次第住等至。」</p>
</div>
<div class='div-other'><a id='mulu1232' />
<p class='h4'>三十四　涅槃</p><p>一</p>
<p style="margin-left:2em;text-indent:2em">如是我聞。一時，具壽舍利弗住王舍城之迦蘭陀竹園。具壽舍利弗於此告諸比丘言：</p>
<p style="margin-left:2em;text-indent:2em">「友等！此涅槃者是樂。友等！此涅槃者是樂。」</p>
<p>二</p>
<p style="margin-left:2em;text-indent:2em">如是言時，具壽優陀夷對具壽舍利弗言：</p>
<p style="margin-left:2em;text-indent:2em">「友舍利弗！於此處無所受，云何此處有樂耶？」</p>
<p style="margin-left:2em;text-indent:2em">「友！此處無所受故，此處正是有樂。</p>
<p style="margin-left:2em;text-indent:2em">友！有五妙欲。何等為五妙欲耶？</p>
<p style="margin-left:2em;text-indent:2em">即眼所識之色者，為可愛、可親、可意、愛色、引欲、可染。耳所識之聲者，〔為可愛、可親、可意、愛色、引欲、可染〕。鼻所識之香者，〔為可愛、可親、可意、愛色、引欲、可染〕，舌所識之味者，〔為可愛、可親、可意、愛色、引欲、可染〕。身所識之觸者為可愛、可親、可意、愛色、引欲、可染。</p>
<p style="margin-left:2em;text-indent:2em">友！此為五妙欲。友！若緣此五妙欲所生之樂喜，友！此稱之為欲樂。</p>
<p>四</p>
<p style="margin-left:2em;text-indent:2em">友！此處有比丘，離諸欲，〔離諸不善法，為有尋有伺，從離生喜、樂〕，具足初靜慮而住。友！此比丘依此住而住，若與欲俱行之想、作意現行，此為其病。友！譬如安樂者生苦惱而致病。如是，彼若與欲俱行之想、作意現行，此為其病。友！然而世尊說：『病者，此是苦。』友！依此理而可知涅槃是樂。</p>
<p>五</p>
<p style="margin-left:2em;text-indent:2em">友！復次，有比丘尋伺止息故，〔成為內淨，心達一趣，為無尋無伺，從三摩地生喜、樂，〕具足第二靜慮而住。友！此比丘依此住而住，若與尋俱行之想、作意現行，此為其病。友！譬如安樂者生苦惱而致病。如是，彼若與尋俱行之想、作意現行，此為其病。友！然而世尊說：『病者，此是苦。』友！依此理而可知涅槃是樂。</p>
<p>六</p>
<p style="margin-left:2em;text-indent:2em">友！復次，有比丘離喜故，為捨而住，正念正知，於身正受樂，如諸聖者之宣說，捨、念樂住，〕具足第三靜慮而住。友！此比丘依此住而住，若與喜俱行之想、作意現行，此為其病。友！譬如安樂者生苦惱而致病。如是，彼若與喜俱行之想、作意現行，此為其病。友！然而世尊說：『病者，此是苦。』友！依此理而可知涅槃是樂。</p>
<p>七</p>
<p style="margin-left:2em;text-indent:2em">友！復次，有比丘者斷苦〔斷樂之故，及先前已滅憂與喜故，為不苦不樂而捨念清淨〕，具足第四靜慮而住。友！此比丘依此住而住，若與捨俱行之想、作意現行，此為其病。友！譬如安樂者生苦惱而致病。如是，彼若與捨俱行之想、作意現行，此為其病。友！然而，世尊說：『病者，此是苦。』友！依此理而可知涅槃是樂。</p>
<p>八</p>
<p style="margin-left:2em;text-indent:2em">友！復次，有比丘徧超色想，滅有對想，不作意種種想故，所謂『空是無邊。』具足空無邊處而住。友！此比丘依此住而住，若與色俱行之想、作意現行，此為其病。友！譬如安樂者生苦惱而致病。如是，彼若與色俱行之想、作意現行，此為其病。友！然而世尊說：『病者，此是苦。』友！依此理而可知涅槃是樂。</p>
<p>九</p>
<p style="margin-left:2em;text-indent:2em">友！復次，有比丘徧超空無邊處，所謂『識是無邊』，具足識無邊處而住。友！此比丘依此住而住，若與空無邊處俱行之想、作意現行，此為其病。友！譬如安樂者生苦惱而致病。如是，彼若與空無邊處俱行之想、作意現行，此為其病。友！然而世尊說：『病者，此是苦。』友！依此理而可知涅槃是樂。</p>
<p>一〇</p>
<p style="margin-left:2em;text-indent:2em">友！復次，有比丘徧超識無邊處，所謂『無所有』，具足無所有處而住。友！此比丘依此住而住，若與識無邊處俱行之想、作意現行，此為其病。友！譬如安樂者生苦惱而致病。如是，彼若與識無邊處俱行之想、作意現行，此為其病。友！然而世尊說：『病者，此是苦。』友！依此理而可知涅槃是樂。</p>
<p>一一</p>
<p style="margin-left:2em;text-indent:2em">友！復次，有比丘徧超無所有處，具足非想非非想處而住。友！此比丘依此住而住，若與無所有處俱行之想、作意現行，此為其病。友！譬如安樂者生苦惱而致病。如是，彼若與無所有處俱行之想、作意現行，此為其病。友！然而世尊說：『病者，此是苦。』友！依此理而可知涅槃是樂。</p>
<p>一二</p>
<p style="margin-left:2em;text-indent:2em">友！復次，有比丘徧超非想非非想處，具足想受滅而住，以慧而觀，諸漏盡。友！依此理而可知涅槃是樂。」</p>
</div>
<div class='div-other'><a id='mulu1233' />
<p class='h4'>三十五　牛</p><p>一</p>
<p style="margin-left:2em;text-indent:2em">「諸比丘！譬如有山中之牛，為愚癡、不聰明而不知地，不能善巧行於不平等之山地。彼如是思念：『我宜往未曾往之方，食未曾食之草，飲未曾飲之水。』彼未善安置前足即舉後足，不能往未曾往之方，不能食未曾食之草，不能飲未曾飲之水，而彼止足於前，思念：『我宜往未曾往之方，食未曾食之草，飲未曾飲之水』而不還安穩處。何以故耶？諸比丘！彼山中之牛者，為愚癡、不聰明而不知地，不能善巧行於不平等之山地。</p>
<p style="margin-left:2em;text-indent:2em">諸比丘！如是，此處有一類比丘，為愚癡、不聰明而不知地，離諸欲，〔離諸不善法，為有尋有伺，從離生喜、樂，〕不能善巧具足初靜慮而住。彼乃不能習行、修習、多修其相，不善安立，如是思念：『我宜止息尋伺，〔成內淨，心達一趣，為無尋無伺，從三摩地生喜、樂，〕當可具足第二靜慮而住。』彼為止息尋伺故，〔成為內淨，心達一趣，為無尋無伺，從三摩地生喜、樂，〕不能具足第二靜慮而住。彼如是思念：『我宜離諸欲，〔離諸不善法，為有尋有伺，從離生喜、樂，〕當可具足初靜慮而住。』彼離諸欲，〔離諸不善法，為有尋有伺，從離生喜、樂，〕不能具足初靜慮而住。諸比丘！此比丘名為從二邊而墮，從二邊而退。猶如彼山中之牛，為愚癡、不聰明而不知地，不能善巧行於不平等之山地。</p>
<p>二</p>
<p style="margin-left:2em;text-indent:2em">諸比丘！譬如有山中之牛，為賢察聰明而知地，善巧行於不平等之山地。彼如是思念：『我宜往未曾往之方，食未曾食之草，飲未曾飲之水。』彼安置前足已而舉後足，往於未曾往之方，食未曾食之草，飲未曾飲之水。而彼止足於前而思念：『我宜往未曾往之方往，食未曾食之草，飲未曾飲之水。』而還安穩處。何以故耶？諸比丘！彼山中之牛者，為賢察聰明而知地，善巧行於不平等之山地。</p>
<p style="margin-left:2em;text-indent:2em">諸比丘！如是，此處有一類比丘，為賢察聰明而知地，離諸欲，〔離諸不善法，為有尋有伺，從離生喜與樂，〕善巧具足初靜慮而住。</p>
<p style="margin-left:2em;text-indent:2em">彼乃能習行、修習、多修其相，能善安立，如是思念：『我宜止息尋伺，成為內淨，心達一趣，為無尋無伺，從三摩地生喜、樂。〕當可具足第二靜慮而住。』彼乃不損第二靜慮，為尋伺止息故，〔成為內淨，心達一趣，為無尋無伺，從三摩地生喜、樂。〕具足第二靜慮而住。</p>
<p style="margin-left:2em;text-indent:2em">彼乃能習行、修習、多修其相，能善安立，如是思念：『我宜離喜，〔為捨而住，正念正知，於身正受樂，如諸聖者之宣說，有捨與念而樂住，〕當具足第三靜慮而住。』彼乃不損第三靜慮，為離喜故，〔為捨而住，正念正知，於身正受樂，如諸聖者之宣說，捨、念樂住，〕具足第三靜慮而住。</p>
<p style="margin-left:2em;text-indent:2em">彼乃能習行、修習、多修其相，能善安立，如是思念：『我宜斷樂〔斷苦，及先已滅憂與喜故，為不苦不樂而捨念清淨〕，當具足第四靜慮而住。』彼乃不損第四靜慮，為斷樂斷苦，及先已滅憂、喜故，為捨念清淨。〕具足第四靜慮而住。</p>
<p style="margin-left:2em;text-indent:2em">彼乃能習行、修習、多修其相，能善安立，如是思念：『我宜徧超色想，滅有對想，不作意種種想，所謂空是無邊，當具足空無邊處而住。』彼乃不損空無邊處，徧超色想，〔滅有對想，不作意種種想，所謂『空是無邊。』具足空無邊處而住。</p>
<p style="margin-left:2em;text-indent:2em">彼乃能習行、修習、多修其相，能善安立，如是思念：『我宜徧超空無邊處，所謂「識是無邊」，當具足識無邊處而住。』彼乃不損識無邊處，徧超空無邊處，所謂『識是無邊』，具足識無邊處而住。</p>
<p style="margin-left:2em;text-indent:2em">彼乃能習行、修習、多修其相，能善安立，如是思念：『我宜徧超識無邊處，所謂「無所有」，當具足無所有處而住。』彼乃不損無所有處，徧超識無邊處，所謂『無所有』是，具足無所有處而住。</p>
<p style="margin-left:2em;text-indent:2em">彼乃能習行、修習、多修其相，能善安立，如是思念：『我宜徧超無所有處，當具足非想非非想處而住。』彼乃不損非想非非想處，徧超無所有處，具足非想非非想處而住。</p>
<p style="margin-left:2em;text-indent:2em">彼乃能習行、修習、多修其相，能善安立，如是思念：『我宜徧超非想非非想處，當具足想受滅而住。』彼乃不損想受滅，徧超非想非非想處，具足想受滅而住。</p>
<p>三</p>
<p style="margin-left:2em;text-indent:2em">諸比丘！比丘者，出入等至時，其心柔軟、堪任，以柔軟、堪任之心，善修習無量之等至，若能善修習無量之等至，則各各當證知、現證之法，於傾心而當證知、現證，隨處而獲得現見力。</p>
<p style="margin-left:2em;text-indent:2em">若彼欲『領受多端神變，以一身為多身，〔以多身為一身，或現或隱，越過牆壁山崖而無礙，如於虛空；出沒於地中，如於水；行於水上而無壞，如於地上；於虛空結跏趺坐而行，如飛鳥；有大神通、大威德，以手捫摸此日月，〕乃至以身威及於梵世』，於各各隨處而獲得現見力。</p>
<p style="margin-left:2em;text-indent:2em">若彼欲『以清淨、超人之天耳界，〔俱聞遠、近、天、人之聲』，則於各各隨處而獲得現見力。</p>
<p style="margin-left:2em;text-indent:2em">若彼欲『以心徧知他有情、他人之心，了知有貪心為有貪心，〔了知離貪心為離貪心，了知有瞋心為有瞋心，了知離瞋心為離瞋心，了知有癡心為有癡心，了知離癡心為離癡心，了知略心為略心，了知散心為散心，了知大心為大心，了知非大心為非大心，了知有上心為有上心，了知無上心為無上心，了知定心為定心，了知非定心為非定心，〕了知解脫心為解脫心，了知不解脫心為不解脫心』，則於各各隨處而獲得現見力。</p>
<p style="margin-left:2em;text-indent:2em">若彼欲『隨念種種宿住，謂：一生、二生、〔三生、四生、五生、十生、二十生、三十生、四十生、五十生、百生、千生、百千生、多壞劫、多成劫、多成壞劫，我於彼處，如是名，如是姓，如是色，如是食，如是受樂苦，如是壽量，於彼處沒……乃至……生於此處，〕具如是行相、名稱而隨念宿住』，則於各各隨處而獲得現見力。</p>
<p style="margin-left:2em;text-indent:2em">若彼欲『以清淨、超人之天眼見有情之〔生死……乃至……了知有情隨業而受劣、勝、好色、惡色、善趣、惡趣』，則於各各隨處而獲得現見力。</p>
<p style="margin-left:2em;text-indent:2em">若彼欲『漏盡之故，無漏之心解脫、慧解脫，於現法自證知、〕現證具足而住』，則於各各隨處而獲得現見力。」</p>
</div>
<div class='div-other'><a id='mulu1234' />
<p class='h4'>三十六　靜慮</p><p>一</p>
<p style="margin-left:2em;text-indent:2em">「諸比丘！我說：依止於初靜慮而諸漏盡。諸比丘！我說：依止於第二靜慮而諸漏盡。諸比丘！我說：依止於第三靜慮而諸漏盡。諸比丘！我說：依止於第四靜慮而諸漏盡。諸比丘！我說：依止於空無邊處而諸漏盡。諸比丘！我說：依止於識無邊處而諸漏盡。諸比丘！我說：依止於無所有處而諸漏盡。諸比丘！我說：依止於非想非非想處而諸漏盡。</p>
<p>二</p>
<p style="margin-left:2em;text-indent:2em">諸比丘！我說：依止於初靜慮而諸漏盡。如是斯言者，緣何而言耶？</p>
<p style="margin-left:2em;text-indent:2em">諸比丘！此處有比丘，離諸欲，〔離諸不善法，為有尋有伺，從離生喜與樂，〕具足初靜慮而住。彼乃觀彼處之色類、受類、想類、行類、識類之諸法為無常、是苦、是病、是瘡、是刺、是痛、是疾、是他、是滅壞、是空、是無我。彼乃由此等之諸法放下其心。彼乃由此等之諸法放下其心，而引心於不死界，為『此乃寂靜，此乃殊妙，而謂：一切行之寂滅、一切依之定棄、渴愛之盡、離欲、滅盡、涅槃』，彼乃住於彼處而成就諸漏之盡。若復不能成就諸漏之盡，依其法愛、法喜而五順下分結滅盡故，為化生者。於彼處般涅槃，由彼世得不還之法。</p>
<p style="margin-left:2em;text-indent:2em">諸比丘！譬如有射師或射師之弟子，於稻草人、土堆練習，於後時能遠射，能射而不誤，能壞大集體。諸比丘！如是，有比丘，離諸欲，〔離諸不善法，為有尋有伺，從離生喜與樂，〕具足初靜慮而住。彼乃觀彼處之色類、受類、想類、行類、識類之諸法者為無常、是苦、是病、是瘡、是刺、是痛、是疾、是他、是滅壞、是空、是無我。彼乃由此等之諸法放下其心。彼乃由此等之諸法放下其心，而引心於不死界，為『此乃寂靜，此乃殊妙，而謂：一切行之寂滅、一切依之定棄、渴愛之盡、離欲、滅盡、涅槃』，彼乃住於彼處而成就諸漏之盡。若復不能成就諸漏之盡，依其法愛、法喜而五順下分結滅盡故，為化生者。於彼處般涅槃，由彼世得不還之法。</p>
<p style="margin-left:2em;text-indent:2em">諸比丘！我說：依止於初靜慮而諸漏盡，如是言者，則緣此而言。</p>
<p>三</p>
<p style="margin-left:2em;text-indent:2em">諸比丘！我說：依止於第二靜慮而〔諸漏盡。如是言者，緣何而言耶？</p>
<p style="margin-left:2em;text-indent:2em">諸比丘！此處有比丘，為尋伺止息故，成為內淨，心達一趣，為無尋無伺，從三摩地生喜、樂，具足第二靜慮而住。彼乃觀彼處之色類、受類、想類、行類、識類之諸法為無常、是苦、是病、是瘡、是刺、是痛、是疾、是他、是滅壞、是空、是無我。彼乃由此等之諸法放下其心。彼乃由此等之諸法放下其心，而引心於不死界，為『此乃寂靜，此乃殊妙，而謂：一切行之寂滅、一切依之定棄、渴愛之盡、離欲、滅盡、涅槃』，彼乃住於彼處成就諸漏之盡。若復不能成就諸漏之盡，依其法愛、法喜而五順下分結滅盡故，為化生者。於彼處般涅槃，由彼世得不還之法。</p>
<p style="margin-left:2em;text-indent:2em">諸比丘！譬如有射師或射師之弟子，於稻草人、土堆練習，於後時能遠射，能射而不誤，能壞大集體。諸比丘！如是，有比丘，為尋伺止息故，成為內淨，心達一趣，為無尋無伺，有從三摩地生喜、樂，具足第二靜慮而住。彼乃觀彼處之色類、受類、想類、行類、識類之諸法為無常、是苦、是病、是瘡、是刺、是痛、是疾、是他、是滅壞、是空、是無我。彼乃由此等之諸法放下其心。彼乃由此等之諸法放下其心，而引心於不死界，為『此乃寂靜，此乃殊妙，而謂：一切行之寂滅、一切依之定棄、渴愛之盡、離欲、滅盡、涅槃』，彼乃住於彼處而成就諸漏之盡。若復不能成就諸漏之盡，依其法愛、法喜而五順下分結滅盡故，為化生者。於彼處般涅槃，由彼世得不還之法。</p>
<p style="margin-left:2em;text-indent:2em">諸比丘！我說：依止於第二靜慮而諸漏盡。如是言者，則緣此而言〕。</p>
<p style="margin-left:2em;text-indent:2em">諸比丘！我說：依止於第三靜慮而〔諸漏盡。如是言者，緣何而言耶？</p>
<p style="margin-left:2em;text-indent:2em">諸比丘！此處有比丘，為離喜故，為捨而住，正念正知，於身正受樂，如諸聖者之宣說，捨、念樂住，具足第三靜慮而住。彼乃觀彼處之色類、受類、想類、行類、識類之諸法為無常、是苦、是病、是瘡、是刺、是痛、是疾、是他、是滅壞、是空、是無我。彼乃由此等之諸法放下其心，彼乃由此等之諸法放下其心，而引心於不死界，為『此乃寂靜，此乃殊妙，而謂：一切行之寂滅、一切依之定棄、渴愛之盡、離欲、滅盡、涅槃』，彼乃住於彼處成就諸漏之盡。若復不能成就諸漏之盡，依其法愛、法喜而五順下分結滅盡故，為化生者。於彼處般涅槃，由彼世得不還之法。</p>
<p style="margin-left:2em;text-indent:2em">諸比丘！譬如有射師或射師之弟子，於稻草人、土堆練習，於後時能遠射，能射而不誤，能壞大集體。諸比丘！如是，有比丘，離喜之故，為捨而住，正念正知，於身正受樂，如諸聖者之宣說，捨、念樂住，具足第三靜慮而住。彼乃觀彼處之色類、受類、想類、行類、識類之諸法為無常、是苦、是病、是瘡、是刺、是痛、是疾、是他、是滅壞、是空、是無我。彼乃由此等之諸法放下其心，彼乃由此等之諸法放下其心，而引心於不死界，為『此乃寂靜，此乃殊妙，而謂：一切行之寂滅、一切依之定棄、渴愛之盡、離欲、滅盡、涅槃』，彼乃住於彼處成就諸漏之盡。若復不能成就諸漏之盡，依其法愛、法喜而五順下分結滅盡故，為化生者。於彼處般涅槃，由彼世得不還之法。</p>
<p style="margin-left:2em;text-indent:2em">諸比丘！我說：依止於第三靜慮而諸漏盡。如是言者，緣此而言〕。</p>
<p style="margin-left:2em;text-indent:2em">諸比丘！我說：依止於第四靜慮而諸漏盡。如是言者，緣何而言耶？</p>
<p style="margin-left:2em;text-indent:2em">諸比丘！此處有比丘，斷樂斷苦故，及先已滅憂、喜故，為不苦不樂而捨念清淨，具足第四靜慮而住。彼乃觀彼處之色類、受類、想類、行類、識類之諸法為無常、是苦、是病、是瘡、是刺、是痛、是疾、是他、是滅壞、是空、是無我。彼乃由此等之諸法放下其心。彼乃由此等之諸法放下其心，而引心於不死界，為『此乃寂靜，此乃殊妙，而謂：一切行之寂滅、一切依之定棄、渴愛之盡、離欲、滅盡、涅槃』，彼乃住於彼處成就諸漏之盡。若復不能成就諸漏之盡，依其法愛、法喜而五順下分結滅盡故，為化生者。於彼處般涅槃，由彼世得不還之法。</p>
<p style="margin-left:2em;text-indent:2em">諸比丘！譬如有射師或射師之弟子，於稻草人、土堆練習，於後時能遠射，能射而不誤，能壞大集體。諸比丘！如是，有比丘，斷樂〔斷苦故，及先已滅憂、喜故，為不苦不樂而捨念清淨，〕具足第四靜慮而住。彼乃觀彼處之色類、受類、〔想類、行類、識類之諸法為無常、是苦、是病、是瘡、是刺、是痛、是疾、是他、是滅壞、是空、是無我。彼乃由此等之諸法放下其心。彼乃由此等之諸法放下其心，而引心於不死界，為『此乃寂靜，此乃殊妙，謂：是一切行之寂滅、一切依之定棄、渴愛之盡、離欲、滅盡、涅槃』，彼乃住於彼處而成就諸漏之盡。若復不能成就諸漏之盡，依其法愛、法喜而五順下分結滅盡故，為化生者。於彼處般涅槃〕，由彼世得不還之法。</p>
<p style="margin-left:2em;text-indent:2em">諸比丘！我說：依止於第四靜慮而諸漏盡。如是言者，緣此而言。</p>
<p>四</p>
<p style="margin-left:2em;text-indent:2em">諸比丘！我說：依止於空無邊處而諸漏盡。如是言者，緣何而言耶？</p>
<p style="margin-left:2em;text-indent:2em">諸比丘！此處有比丘，徧超色想，滅有對想，不作意種種想故，所謂『空是無邊』，具足空無邊處而住。彼乃觀彼處之受類、想類、行類、〔識類之諸法為無常、是苦、是病、是瘡、是刺、是痛、是疾、是他、是滅壞、是空、是無我。彼乃由此等之諸法放下其心。彼乃由此等之諸法放下其心，而引心於不死界，為『此乃寂靜，此乃殊妙，而謂：一切行之寂滅、一切依之定棄、渴愛之盡、離欲、滅盡、涅槃』，彼乃住於彼處成就諸漏之盡。若復不能成就諸漏之盡，依其法愛、法喜〕而五順下分結滅盡故，為化生者。於彼處般涅槃，由彼世得不還之法。</p>
<p style="margin-left:2em;text-indent:2em">諸比丘！譬如有射師或射師之弟子，於稻草人、土堆練習，於後時能遠射，能射而不誤，能壞大集體。諸比丘！如是，有比丘，徧超色想，滅有對想，不作意種種想故，所謂『空是無邊』，具足空無邊處而住。彼乃觀彼處之受類、想類、〔行類、識類之諸法為無常、是苦、是病、是瘡、是刺、是痛、是疾、是他、是滅壞、是空、是無我。彼乃由此等之諸法放下其心。彼乃由此等之諸法放下其心，而引心於不死界，為『此乃寂靜，此乃殊妙，而謂：一切行之寂滅、一切依之定棄、渴愛之盡、離欲、滅盡、涅槃』，彼乃住於彼處成就諸漏之盡。若復不能成就諸漏之盡，依其法愛、法喜而五順下分結滅盡故，為化生者。於彼處般涅槃，〕由彼世得不還之法。</p>
<p style="margin-left:2em;text-indent:2em">諸比丘！我說：依止於空無邊處而諸漏盡。如是言者，緣此而言。</p>
<p>五</p>
<p style="margin-left:2em;text-indent:2em">諸比丘！我說：依止於識無邊處〔而諸漏盡。如是言者，緣何而言耶？</p>
<p style="margin-left:2em;text-indent:2em">諸比丘！此處有比丘，徧超空無邊處，所謂『識是無邊』，具足識無邊處而住。彼乃觀彼處之受類、想類、行類、識類之諸法為無常、是苦、是病、是瘡、是刺、是痛、是疾、是他、是滅壞、是空、是無我。彼乃由此等之諸法放下其心。彼乃由此等之諸法放下其心，而引心於不死界，為『此乃寂靜，此乃殊妙，而謂：一切行之寂滅、一切依之定棄、渴愛之盡、離欲、滅盡、涅槃』，彼乃住於彼處而成就諸漏之盡。若復不能成就諸漏之盡，依其法愛、法喜而五順下分結滅盡故，為化生者。於彼處般涅槃，由彼世得不還之法。</p>
<p style="margin-left:2em;text-indent:2em">諸比丘！譬如有射師或射師之弟子，於稻草人、土堆練習，於後時能遠射，能射而不誤，能壞大集體。諸比丘！如是，有比丘，徧超空無邊處，所謂『識是無邊』，具足識無邊處而住。彼乃觀彼處之受類、想類、行類、識類之諸法為無常、是苦、是病、是瘡、是刺、是痛、是疾、是他、是滅壞、是空、是無我。彼乃由此等之諸法放下其心。彼乃由此等之諸法放下其心，而引心於不死界，為『此乃寂靜，此乃殊妙，而謂：一切行之寂滅、一切依之定棄、渴愛之盡、離欲、滅盡、涅槃』，彼乃住於彼處成就諸漏之盡。若復不能成就諸漏之盡，依其法愛、法喜而五順下分結滅盡故，為化生者。於彼處般涅槃，由彼世得不還之法。</p>
<p style="margin-left:2em;text-indent:2em">諸比丘！我說：依止於識無邊處而諸漏盡。如是言者，緣此而言〕。</p>
<p style="margin-left:2em;text-indent:2em">諸比丘！我說：依止於無所有處而諸漏盡。如是言者，緣何而言耶？</p>
<p style="margin-left:2em;text-indent:2em">諸比丘！此處有比丘，徧超識無邊處，所謂『無所有』，具足無所有處而住。彼乃觀彼處之受類、想類、〔行類、識類之諸法為無常、是苦、是病、是瘡、是刺、是痛、是疾、是他、是滅壞、是空、是無我。彼乃由此等之諸法而放下其心。彼乃由此等之諸法放下其心，引心於不死界，為『此乃寂靜，此乃殊妙，而謂：一切行之寂滅、一切依之定棄、渴愛之盡、離欲、滅盡、涅槃』，彼乃住於彼處成就諸漏之盡。若復不能成就諸漏之盡，依其法愛、法喜而五順下分結滅盡故，為化生者。於彼處般涅槃，由彼世得不還之法。</p>
<p style="margin-left:2em;text-indent:2em">諸比丘！譬如有射師或射師之弟子，於稻草人、土堆練習，於後時能遠射，能射而不誤，能壞大集體。諸比丘！如是，有比丘，徧超識無邊處，所謂『無所有』，具足無所有處而住。彼乃觀彼處之受類、想類、行類、識類之諸法為無常、是苦、是病、是瘡、是刺、是痛、是疾、是他、是滅壞、是空、是無我。彼乃由此等之諸法放下其心。彼乃由此等之諸法放下其心，而引心於不死界，為『此乃寂靜，此乃殊妙，謂：一切行之寂滅、一切依之定棄、渴愛之盡、離欲、滅盡、涅槃』，彼乃住於彼處成就諸漏之盡。若復不能成就諸漏之盡，依其法愛、法喜而五順下分結滅盡故，為化生者。〕於彼處般涅槃，由彼世得不還之法。</p>
<p style="margin-left:2em;text-indent:2em">諸比丘！我說依止於無所有處而諸漏盡。如是言者，緣此而言。</p>
<p style="margin-left:2em;text-indent:2em">諸比丘！如是，乃至有想等至而了知通達。諸比丘！然而，非想非非想處與想受滅之處者，說：『諸比丘！為等至善巧而出等至，善巧靜慮比丘之出入等至之後，所當正知。』」</p>
</div>
<div class='div-other'><a id='mulu1235' />
<p class='h4'>三十七　阿難</p><p>一</p>
<p style="margin-left:2em;text-indent:2em">如是我聞：一時，具壽阿難住拘睒彌國之瞿師羅園。具壽阿難於此告諸比丘言：</p>
<p style="margin-left:2em;text-indent:2em">「友等諸比丘！」</p>
<p style="margin-left:2em;text-indent:2em">「友！」</p>
<p style="margin-left:2em;text-indent:2em">彼諸比丘回答具壽阿難。具壽阿難說：</p>
<p>二</p>
<p style="margin-left:2em;text-indent:2em">「友等！是希有。友等！是未曾有。彼世尊、<span class='corr'>知</span>者、見者、應供、正等覺者，於雜鬧中隨覺離脫之證得，是為眾生之清淨，為愁悲之超出，為苦憂之滅沒，為正理之證得，為涅槃之現證。唯眼尚有不領受色、處，唯耳尚有不領聲、處，唯鼻尚有不領受香、處。唯舌尚有不領受味、處，唯身尚有不領受所觸、處。」</p>
<p>三</p>
<p style="margin-left:2em;text-indent:2em">如是說已，具壽優陀夷對具壽阿難言：</p>
<p style="margin-left:2em;text-indent:2em">「友阿難！為有想而不領受彼處耶？或為無想耶？」</p>
<p style="margin-left:2em;text-indent:2em">「友！為有想而不領受彼處，非為無想。」</p>
<p style="margin-left:2em;text-indent:2em">「友！然則，彼何想而不領受處耶？」</p>
<p>四</p>
<p style="margin-left:2em;text-indent:2em">「友！此處有比丘，徧超色想，滅有對想，不作意種種想故，所謂『空是無邊』，具足空無邊處而住。友！依如是之想而不領受彼處。</p>
<p>五</p>
<p style="margin-left:2em;text-indent:2em">友！復次，有比丘，徧超空無邊處，所謂『識是無邊』，具足識無邊處而住。友！依如是之想而不領受彼處。</p>
<p>六</p>
<p style="margin-left:2em;text-indent:2em">友！復次，有比丘，徧超識無邊處，所謂『無所有』，具足無所有處而住。友！依如是之想而不領受彼處。</p>
<p>七</p>
<p style="margin-left:2em;text-indent:2em">友！爾時，我住於裟祇城安禪林之鹿野苑。友！當時，有闍知羅比丘尼，到達我處。至已，禮敬我而立於一面。立於一面之闍知羅比丘尼對我言：『大德阿難！若此三昧者不踊不沒，以有行折伏亦非抑制之性者，則解脫故而住，住故而滿足，滿足故而不恐懼。大德阿難！此三昧者世尊所說有何果耶？』友等！如是所言，我對闍知羅比丘尼言：『姊！若此三昧者不踊不沒，以有行折伏亦非抑制之性者，則解脫故而住，住故而滿足，滿足故而不恐懼。姊！此三者世尊所說以智為果。』</p>
<p style="margin-left:2em;text-indent:2em">友！依如是之想而不領受彼處。」</p>
</div>
<div class='div-other'><a id='mulu1236' />
<p class='h4'>三十八　婆羅門</p><p>一</p>
<p style="margin-left:2em;text-indent:2em">彼時，有二順世婆羅門，往詣世尊所在之處。至已，與世尊相交談慶慰，歡喜銘感之語已，坐於一面。坐於一面之彼等婆羅門白世尊言：</p>
<p>二</p>
<p style="margin-left:2em;text-indent:2em">「瞿曇！富蘭那迦葉，為一切知、一切見而有無餘之智見，稱為『我於行、住、眠、覺、常恆知見現前。』彼言：『我以無邊之智，知見有邊之世間而住。』瞿曇！尼乾陀若提子，亦為一切知、一切見而有無餘之智見，稱為『我於行、住、眠、覺、常恆智見現前。』彼言：『我以無邊之智，知見無邊之世間而住。』瞿曇！此二者互違之智論，何者說真實，何者為虛妄耶？」</p>
<p>三</p>
<p style="margin-left:2em;text-indent:2em">「且止！婆羅門！除言『此二者互違之智論，何者說真實，何者為虛妄耶？』之外。婆羅門！我當為汝等說法，諦聽！善自作意。我當說。」</p>
<p style="margin-left:2em;text-indent:2em">「唯然。」</p>
<p style="margin-left:2em;text-indent:2em">彼等婆羅門回答世尊。世尊說：</p>
<p>四</p>
<p style="margin-left:2em;text-indent:2em">「婆羅門！譬如有四人立於四方，成就最勝之行速與最勝之行步。其能成就如是之勢速，譬如有弓師，為有能而〔善〕學，熟練，練達，以輕矢容易通過多羅樹之蔭。又，如是之行步，譬如從東海到西海。時，立於東方之人，如是言：『我當步行到世間之邊。』彼乃除食、飲、嚼、味，除作大小便，排除睡眠、疲勞，有壽百歲、命百歲而往，亦不能到達世間之邊，當於中間命終。時，〔立於〕西方〔之人，如是言：『我當步行到世間之邊。』彼乃除食、飲、嚼、味，除作大小便，排除睡眠、疲勞，有壽百歲、命百歲而往，亦不能達世間之邊，當於中間命終〕。時，〔立於〕北方〔之人，如是言：『我當步行到世間之邊。』彼乃除食、飲、嚼、味，除作大小便，排除睡眠、疲勞，有壽百歲、命百歲而往，亦不能到達世間之邊，當於中間命終〕。時，立於南方之人，如是言：『我當步行到達世間之邊。』彼乃除食、飲、嚼、味，除作大小便，排除睡眠、疲勞，有壽百歲、命百歲而往，亦不能到達間之邊，當於中間命終。何以故耶？婆羅門！我說：如是之馳走，世之邊亦不可知、不可見、不可到。婆羅門！然而，我非說不得世間之邊而苦之滅盡。</p>
<p>五</p>
<p style="margin-left:2em;text-indent:2em">婆羅門！五妙欲者於聖者之律中名為世間。何等為五妙欲耶？</p>
<p>六</p>
<p style="margin-left:2em;text-indent:2em">即眼所識之色為可愛、可親、可意、愛色、引欲、可染。耳所識之聲〔為可愛、可親、可意、愛色、引欲、可染〕。鼻所識之香〔為可愛、可親、可意、愛色、引欲、可染〕。舌所識之味〔為可愛、可親、可意、愛色、引欲、可染〕。身所識之所觸為可愛、可親、可意、愛色、引欲、可染。</p>
<p style="margin-left:2em;text-indent:2em">婆羅門！此五妙欲者於聖者之律中名為世間。</p>
<p>七</p>
<p style="margin-left:2em;text-indent:2em">婆羅門！此處有比丘，離諸欲，〔離諸不善法，為有尋有伺，從離生喜、樂，〕具足初靜慮而住。婆羅門！此名為比丘到達世間之邊，住於世間之邊、或者有言：『此人尚為世間所攝，此人未出離世間。』婆羅門！我亦言：『此人尚為世間所攝，此人未出離世間。』</p>
<p>八</p>
<p style="margin-left:2em;text-indent:2em">婆羅門！復次，比丘者，為尋伺止息故，〔成為內淨，心達一趣，為無尋無伺，由三摩地生喜、樂，〕具足第二靜慮而住。〔婆羅門！此名為比丘到達世間之邊，住於世間之邊。或者有言：『此人尚為世間所攝，此人未出離世間。』婆羅門！我亦言：『此人尚為世間所攝，此人未出離世間。』</p>
<p style="margin-left:2em;text-indent:2em">婆羅門！復次，比丘者離喜故，為捨而住，正念正知，於身正受樂，如諸聖者之宣說，捨、念樂住〕，具足第三靜慮而住。〔婆羅門！此名為比丘到達世間之邊，住於世間之邊。或者有言：『此人尚為世間所攝，此人未出離世間。』婆羅門！我亦言：『此人尚為世間所攝，此人未出離世間。』</p>
<p style="margin-left:2em;text-indent:2em">婆羅門！復次，比丘者斷樂斷苦故，及先已滅憂、喜故，為不苦不樂而捨念清淨〕，具足第四靜慮而住。婆羅門！此名為比丘到達世間之邊，住於世間之邊。或者有言：『此人尚為世間所攝，此人未出離世間。』婆羅門！我亦言：『此人尚為世間所攝，此人未出離世間。』</p>
<p>九</p>
<p style="margin-left:2em;text-indent:2em">婆羅門！復次，比丘者徧超色想，滅有對想，不作意種種想故，所謂『空是無邊』，具足空無邊處而住。婆羅門！此名為比丘到達世間之邊，住於世間之邊。或者有言：『此人尚為世間所攝，此人未出離世間。』婆羅門！我亦言：『此人尚為世間所攝，此人未出離世間。』</p>
<p>一〇</p>
<p style="margin-left:2em;text-indent:2em">婆羅門！復次，比丘者徧超空無邊處，所謂『識是無邊』，具足識無邊處而住。〔婆羅門！此名為比丘到達世間之邊，住於世間之邊。或者有言：『此人尚為世間所攝，此人未出離世間。』婆羅門！我亦言：『此人尚為世間所攝，此人未出離世間。』</p>
<p style="margin-left:2em;text-indent:2em">婆羅門！復次，比丘者〕徧超識無邊處，所謂『無所有』，具足無所有處而住。〔婆羅門！此名為比丘到達世間之邊，住於世間之邊。或者有言：『此人尚為世間所攝，此人未出離世間。』婆羅門！我亦言：『此人尚為世間所攝，此人未出離世間。』</p>
<p style="margin-left:2em;text-indent:2em">婆羅門！復次，比丘者〕徧超無所有處，具足非想非非想處而住。婆羅門！此名為比丘到達世間之邊，住於世間之邊。或者有言：『此人尚為世間所攝，此人未出離世間。』婆羅門！我亦言：『此人尚為世間所攝，此人未出離世間。』</p>
<p>一一</p>
<p style="margin-left:2em;text-indent:2em">婆羅門！復次，比丘者徧超非想非非想處，具足想受滅而住，以慧觀而諸漏盡。婆羅門！此名為比丘到達世間之邊，住於世間之邊，渡世間之纏綿。」</p>
</div>
<div class='div-other'><a id='mulu1237' />
<p class='h4'>三十九　天</p><p>一</p>
<p style="margin-left:2em;text-indent:2em">「諸比丘！往昔，諸天與阿修羅之戰，正酣。諸比丘！於彼戰，阿修羅勝而諸天敗。諸比丘！諸天即敗而逃，阿修羅乃向北面追擊。諸比丘！當時，諸天則如是思念：『阿修羅追擊，我等宜二度與阿修羅作戰。』</p>
<p>二</p>
<p style="margin-left:2em;text-indent:2em">諸比丘！諸天即二度與阿修羅作戰。諸比丘！阿修羅二度勝而諸天敗。諸比丘！諸天即敗畏而逃，阿修羅乃向北面追擊。諸比丘！當時，諸天則如是思念：『阿修羅追擊，我等宜三度與阿修羅作戰。』</p>
<p>三</p>
<p style="margin-left:2em;text-indent:2em">諸比丘！諸天即三度與阿修羅作戰。諸比丘！阿修羅三度勝而諸天敗。諸比丘！諸天即敗畏而入天宮。諸比丘！到達天宮之諸天則如是思念：『今我等已得恐怖之救護，獨自而住，與阿修羅無關。』諸比丘！阿修羅亦如是思念：『今諸天已得恐怖之救護，獨自而住，與我等無關。』</p>
<p>四</p>
<p style="margin-left:2em;text-indent:2em">諸比丘！往昔，諸天與阿修羅之戰，正酣。諸比丘！於彼戰，諸天勝而阿修羅敗。諸比丘！阿修羅即敗而逃，諸天乃向南面追擊。諸比丘！當時，阿修羅則如是思念：『諸天追擊，我等宜二度與諸天作戰。』</p>
<p>五</p>
<p style="margin-left:2em;text-indent:2em">諸比丘！阿修羅即二與諸天作戰。諸比丘！諸天二度勝而阿修羅敗。諸比丘！阿修羅即敗畏而逃，諸天乃向南面追擊。諸比丘！當時，阿修羅則如是思念：『諸天追擊，我等宜三度與諸天作戰。』</p>
<p>六</p>
<p style="margin-left:2em;text-indent:2em">諸比丘！阿修羅即三度與諸天作戰。諸比丘！諸天三度勝而阿修羅敗。諸比丘！阿修羅即敗畏而入阿修羅宮。諸比丘！到達阿修羅宮之阿修羅則如是思念：『今我等已得恐怖之救護，獨自而住，與諸天無關。』諸比丘！諸天亦如是思念：『今阿修羅已得恐怖之救護，獨自而住，與我等無關。』</p>
<p>七</p>
<p style="margin-left:2em;text-indent:2em">諸比丘！如是，有比丘者離諸欲，〔離諸不善法，為有尋有伺，從離生喜、樂，〕具足初靜慮而住時。諸比丘！比丘乃如是思念：『今我已得恐怖之救護，獨自而住，與魔無關。』諸比丘！魔波旬亦如是思念：『今比丘已得恐怖之救護，獨自而住，與我無關。』</p>
<p>八</p>
<p style="margin-left:2em;text-indent:2em">諸比丘！比丘者尋伺止息故〔，成為內淨，心達一趣，為無尋無伺，從三摩地生喜、樂〕，〔具足〕第二靜慮〔而住時。諸比丘！比丘乃如是思念：『今我已得恐怖之救護，獨自而住，與魔無關。』諸比丘！魔波旬亦如是思念：『今比丘已得恐怖之救護，獨自而住，與我無關。』</p>
<p style="margin-left:2em;text-indent:2em">諸比丘！比丘者離喜故，為捨而住，正念正知，於身正受樂，如諸聖者之宣說，捨、念樂住，〕〔具足〕第三靜慮〔而住時。諸比丘！比丘者如是思念：『今我已得於恐怖之救護，獨自而住，與魔無關。』諸比丘！魔波<span class='corr'>旬</span>亦如是思念：『今比丘已得恐怖之救護，獨自而住，與我無關。』</p>
<p style="margin-left:2em;text-indent:2em">諸比丘！比丘者斷樂斷苦故，及先已滅憂、喜故，為不苦不樂而捨念清淨，〕具足第四靜慮而住時。諸比丘！比丘乃如是思念：『今我已得恐怖之救護，獨自而住，與魔無關。』諸比丘！魔波旬亦如是思念：『今比丘已得恐怖之救護，獨自而住，與我無關。』</p>
<p>九</p>
<p style="margin-left:2em;text-indent:2em">諸比丘！比丘者徧超色想，滅有對想，不作意種種想之故，所謂『空是無邊』，具足空無邊處而住之時。諸比丘！此名為比丘令魔終息，遮魔眼之視野，不為波旬所見。</p>
<p>一〇</p>
<p style="margin-left:2em;text-indent:2em">諸比丘！比丘者徧超空無邊處，所謂『識是無邊』，具足識無邊處而住之時。〔諸比丘！此名為比丘令魔終息，遮魔眼之視野，不為波旬所見。</p>
<p style="margin-left:2em;text-indent:2em">諸比丘！比丘者〕徧超識無邊處，所謂『無所有』，具足無所有處而住時。〔諸比丘！此名為比丘令魔終息，遮魔眼之視野，不為波旬所見。</p>
<p style="margin-left:2em;text-indent:2em">諸比丘！比丘者〕遍超無所有處，具足非想非非想處而住時。〔諸比丘！此名為比丘令魔終息，遮魔眼之視野，不為波旬所見。</p>
<p style="margin-left:2em;text-indent:2em">諸比丘！比丘者〕徧超非想非非想處，具足想受滅而住，以慧觀而諸漏盡。諸比丘！此名為比丘令魔終息，遮魔眼之視野，不為波旬所見，渡世間之纏綿。」</p>
</div>
<div class='div-other'><a id='mulu1238' />
<p class='h4'>四十　大象</p><p>一</p>
<p style="margin-left:2em;text-indent:2em">「諸比丘！林中之大象，將得餌，牡象、牝象、幼象、子象先來而食草頂尖。諸比丘！是故，林中之大象，辛苦、慚愧、嫌厭。諸比丘！林中之大象，將得餌，牡象、牝象、幼象、子象噉折枝束。諸比丘！是故，林中之大象，辛苦、慚愧、嫌厭。諸比丘！林中之大象，入於行水處，牡象、牝象、幼象、子象先來而以長鼻濁水。諸比丘！是故，林中之大象，辛苦、慚愧、嫌厭。諸比丘！林中之大象，入於行水處，牝象觸身而行。諸比丘！是故，林中之大象，辛苦、慚愧、嫌厭。</p>
<p>二</p>
<p style="margin-left:2em;text-indent:2em">諸比丘！其時，林中之大象思念：『今我與牡象、牝象、幼象、子象雜住，我唯噉缺頂尖之草，彼等噉我折之枝束，我飲濁水，我入於行水處，牝象觸身而行。我宜自群遠離而獨住。』彼於後時自群遠離而獨住，噉頂尖無缺之草，無有噉自己所折之枝束者，飲不濁之水，入於行水處，無牝象觸身而行。諸比丘！其時，林中之大象思念：『我前與牡象、牝象、幼象、子象雜住，我唯噉缺頂尖之草，彼等噉我折之枝束，我飲濁水，我入於行水處，牝象觸身而行。今我自群遠離而獨住，噉頂尖無缺之草，無有噉自己所折之枝束者，飲不濁之水，入於行水處，無牝象觸身而行。』彼以長鼻折枝束，以枝束擦其身而自散癢。</p>
<p>三</p>
<p style="margin-left:2em;text-indent:2em">諸比丘！如是，比丘與諸比丘、比丘尼、優婆塞、優婆夷、王、王臣、外道、外道弟子雜住之時。諸比丘！比丘思念：『今我與諸比丘、比丘尼、優婆塞、優婆夷、王、王臣、外道、外道弟子雜住，我宜自群遠離而獨住。』彼得遠離之坐臥處，〔謂〕阿練若、樹下、山中、洞窟、山洞、塚間、山林、露地、稻草堆。彼即往阿練若，往樹下，往空閑處，端坐結跏趺，直立其身，普令其念現前。彼乃斷世間之貪，以離貪心而住，由貪淨心。斷瞋恚，以無瞋心而住，饒益哀愍一切有情，由瞋恚淨心。斷惛眠，離惛眠而住，有光明想，為正知正念，由惛眠淨心，斷掉悔，無掉舉而住，內心寂靜，由掉悔淨心。斷疑，除疑而住，於善法無猶豫，由疑淨心。</p>
<p style="margin-left:2em;text-indent:2em">彼即心隨煩惱而弱慧，斷此五蓋，離諸欲，〔離諸不善法，為有尋有伺，從離生喜、樂，〕具足初靜慮而住，自散癢。</p>
<p style="margin-left:2em;text-indent:2em">為尋伺止息故，成為內淨，心達一趣，為無尋無伺，從三摩地生喜、樂，〕〔具足〕第二靜慮〔而住，自散癢。</p>
<p style="margin-left:2em;text-indent:2em">為離喜故，為捨而住，正念正知，於身正受樂，如諸聖者宣說，捨、念樂住，〕〔具足〕第三靜慮〔而住，自散癢。</p>
<p style="margin-left:2em;text-indent:2em">為斷樂斷苦故，及先已滅憂、喜故，為不苦不樂而捨念清淨，〕具足第四靜慮而住，自散癢。</p>
<p style="margin-left:2em;text-indent:2em">徧超色想，滅有對想，不作意種種想故，所謂『空是無邊』，具足空無邊處而住，自散癢。</p>
<p style="margin-left:2em;text-indent:2em">徧超空無邊處，所謂『識是無邊』，具足識無邊處而住，〔自散癢〕。</p>
<p style="margin-left:2em;text-indent:2em">徧超識無邊處，所謂『無所有』，具足無所有處而住，〔自散癢〕。</p>
<p style="margin-left:2em;text-indent:2em">徧超無所有處，具足非想非非想處而住，〔自散癢〕。</p>
<p style="margin-left:2em;text-indent:2em">徧超非想非非想處，具足想受滅而住，以慧觀而諸漏盡，自散癢。」</p>
</div>
<div class='div-other'><a id='mulu1239' />
<p class='h4'>四十一　多梨富沙</p><p>一</p>
<p style="margin-left:2em;text-indent:2em">如是我聞。一時，世尊住末羅國鬱鞞羅劫波，末羅人之邑。爾時，世尊於清晨時，著下衣，持鉢、衣，入鬱鞞羅劫波乞食。於鬱鞞羅劫波，乞食而行，食後自乞食還，告具壽阿難而言：</p>
<p style="margin-left:2em;text-indent:2em">「阿難！且居此處，我欲入大林而晝日住。」</p>
<p style="margin-left:2em;text-indent:2em">「唯然，大德！」</p>
<p style="margin-left:2em;text-indent:2em">具壽阿難回答世尊。爾時，世尊即入大林，於一樹下，晝日住而坐。</p>
<p>二</p>
<p style="margin-left:2em;text-indent:2em">彼時，有多梨富沙居士，到具壽阿難之處。至已，禮敬具壽阿難而坐於一面。坐於一面之多梨富沙居士對具壽阿難言：</p>
<p style="margin-left:2em;text-indent:2em">「大德阿難！我等在家人享諸欲，歡諸欲，喜諸欲，悅諸欲。大德！對於我等在家人享諸欲，歡諸欲，喜諸欲，悅諸欲，彼出離乃如嶮峻。大德！我聞：在此法律之中，各各壯年之比丘，於出離，心進、澄而安住，觀『此乃寂靜』而解脫。大德！在此法律之中，諸比丘與大眾等之出離，謂不同乎？」</p>
<p style="margin-left:2em;text-indent:2em">「居士！此乃所應談。居士！我等往見世尊，往詣世尊所在之處。至已，而向世尊稟告此義，如世尊之所說而受持。」</p>
<p style="margin-left:2em;text-indent:2em">「唯然，大德！」</p>
<p style="margin-left:2em;text-indent:2em">多梨富沙居士回答具壽阿難。</p>
<p>三</p>
<p style="margin-left:2em;text-indent:2em">彼時，具壽阿難即與多梨富沙居士俱往詣世尊所在之處。至已，〔禮敬〕世尊〔而坐於一面。坐於一面之具壽阿難〕白世尊言：</p>
<p style="margin-left:2em;text-indent:2em">「大德！於此處，多梨富沙居士言：『大德阿難！我等在家人享諸欲，歡諸欲，喜諸欲，悅諸欲。大德！對於我等在家人享諸欲，歡諸欲，喜諸欲，悅諸欲，彼出離乃如嶮峻。大德！我聞：在此法律之中，各各壯年之比丘，於出離，心進、澄而安住，觀「此乃寂靜」而解脫。大德！在此法律之中，諸比丘與大眾等之出離，謂不同乎？』」</p>
<p>四</p>
<p style="margin-left:2em;text-indent:2em">「阿難！如是。阿難！如是。阿難！我亦於未等覺、現等覺而為菩薩時，思念：『善哉！出離。善哉！出離。』</p>
<p style="margin-left:2em;text-indent:2em">阿難！爾時，我於出離而心不進、不澄、不能安住，觀『此乃寂靜』而不能解脫。阿難！其時，我即思念：『依何因何緣，我於出離而心不進、不澄、不能安住，觀「此乃寂靜」而不能解脫耶？』</p>
<p style="margin-left:2em;text-indent:2em">阿難！爾時，我即思念：『我於諸欲，未見過患，不能多習於此，於出離未能證得功德。不能修此，是故，我於出離而心不進、不澄、不能安住，觀「此乃寂靜」而不能解脫。』阿難！其時，我乃思念：『我若於諸欲，見過患而多習此，於出離證得功德。當修此，是故，我於出離而心進、澄、安住，觀「此乃寂靜」而得解脫。』</p>
<p style="margin-left:2em;text-indent:2em">阿難！我於後時，於諸欲，見過患而多習此，於出離，修此而證得功德。阿難！其時，我於出離而心進、澄、安住，觀『此乃寂靜』而得解脫。</p>
<p style="margin-left:2em;text-indent:2em">阿難！我於後時，離諸欲，〔離諸不善法，為有尋有伺，從離生喜、樂，〕具足初靜慮而住。阿難！我依此住而住之時，與欲俱行之想、作意之現行，乃我之病。阿難！譬如於安樂者，生苦惱而致病。如是，於我與欲俱行之想、作意之現行，乃我之病。</p>
<p>五</p>
<p style="margin-left:2em;text-indent:2em">阿難！爾時，我即思念：『我宜止息尋伺，〔成為內淨，心達一趣，為無尋無伺，從三摩地生喜、樂，〕具足第二靜慮而住。』</p>
<p style="margin-left:2em;text-indent:2em">阿難！其時，我於無尋而心不進、不澄、不能安住，觀『此乃寂靜』而不能解脫。阿難！其時，我乃思念：『依何因何緣，我於無尋而心不進、不澄、不能安住，觀「此乃寂靜」而不能解脫耶？』</p>
<p style="margin-left:2em;text-indent:2em">阿難！其時，我乃思念：『我於諸尋，未見過患，不能多習於此；於無尋，未能證得功德。不能修此，是故，我於無尋而心不進、不澄、不能安住，觀「此乃寂靜」而不能解脫。』</p>
<p style="margin-left:2em;text-indent:2em">阿難！其時，我乃思念：『我若於諸尋，見過患而多習此；於無尋，證得功德。修此，是故，我於無尋而心進、澄、安住，觀「此乃寂靜」而得解脫。』</p>
<p style="margin-left:2em;text-indent:2em">阿難！我於後時，於諸尋，見過患而多習此；於無尋，修此而證得功德。阿難！其時，我於無尋而心進、澄、安住，觀『此乃寂靜』而得解脫。</p>
<p style="margin-left:2em;text-indent:2em">阿難！我於後時，為尋伺止息故，〔成為內淨，心達一趣，為無尋無伺，從三摩地生喜、樂，〕具足第二靜慮而住。阿難！我依此住而住之時，與尋俱行之想、作意之現行，乃我之病。阿難！譬如於安樂者生苦惱而致病。如是，於我與尋俱行之想、作意之現行，乃我之病。</p>
<p>六</p>
<p style="margin-left:2em;text-indent:2em">阿難！爾時，我即思念：『我宜離喜，〔為捨而住，正念正知，於身正受樂，如諸聖者之宣說，捨、念樂住，〕具足第三靜慮而住。』</p>
<p style="margin-left:2em;text-indent:2em">阿難！其時，我於無喜而心不進、不澄、不能安住，觀『此乃寂靜』而不能解脫。阿難！其時，我乃思念：『依何因何緣，我於無喜而心不進、不澄、不能安住，觀「此乃寂靜」而不能解脫耶？』</p>
<p style="margin-left:2em;text-indent:2em">阿難！其時，我乃思念：『我於喜，未見過患，不能多習於此；於無喜，未能證得功德。不能修此，是故，我於無喜而心不進、不澄、不能安住，觀「此乃寂靜」而不能解脫。』</p>
<p style="margin-left:2em;text-indent:2em">阿難！其時，我乃思念：『我若於喜，見過患而多習此；於無喜，證得功德。修此，是故，我於無喜而心進、澄、安住，觀「此乃寂靜」而解脫。』</p>
<p style="margin-left:2em;text-indent:2em">阿難！我於後時，於喜，見過患而多習此；於無喜，修此而證得功德。阿難！其時，我於無喜而心進、澄、安住，觀『此乃寂靜』而得解脫。</p>
<p style="margin-left:2em;text-indent:2em">阿難！我於後時，離喜之故，〔為捨而住，正念正知，於身正受樂，如諸聖者之宣說，捨、念樂住，〕具足第三靜慮而住。阿難！我依此住而住之時，與喜俱行之想、作意之現行，乃我之病。阿難！譬如於安樂者，生苦惱而致病。如是，於我與喜俱行之想、作意之現行，乃我之病。</p>
<p>七</p>
<p style="margin-left:2em;text-indent:2em">阿難！爾時，我即思念：『我宜斷樂〔斷苦，及先已滅憂、喜，為不苦不樂而捨念清淨，〕具足第四靜慮而住。』</p>
<p style="margin-left:2em;text-indent:2em">阿難！其時，我於不苦不樂而心不進、不澄、不能安住，觀『此乃寂靜』而不能解脫。阿難！其時，我乃思念：『依何因何緣，我於不苦不樂而心不進、不澄、不能安住，觀「此乃寂靜」而不能解脫耶？』</p>
<p style="margin-left:2em;text-indent:2em">阿難！其時，我乃思念：『我於捨樂，未見過患而不能多習於此；於不苦不樂，未能證得功德。不修此，是故，我於不苦不樂而心不進、不澄、不能安住，觀「此乃寂靜」而不能解脫。』</p>
<p style="margin-left:2em;text-indent:2em">阿難！其時，我乃思念：『我若於捨樂，見過患而多習此；於不苦不樂，證得功德。修此，是故，我於不苦不樂而心進、澄、安住，觀「此乃寂靜」而得解脫。』</p>
<p style="margin-left:2em;text-indent:2em">阿難！我於後時，於捨樂，見過患而多習此；於不苦不樂，修此而證得功德。阿難！其時，我於不苦不樂而心進、澄、安住，觀『此乃寂靜』而得解脫。</p>
<p style="margin-left:2em;text-indent:2em">阿難！我於後時，為斷樂〔斷苦故，及先已滅憂、喜故，為不苦不樂而捨念清淨，〕具足第四靜慮而住。阿難！我依此住而住時，與捨俱行之想、作意之現行，乃我之病。阿難！譬如於安樂者，生苦惱而致病。如是，於我與捨俱行之想、作意之現行，乃我之病。</p>
<p>八</p>
<p style="margin-left:2em;text-indent:2em">阿難！爾時，我即思念：『我宜徧超色想，滅有對想，不作意種種想，所謂「空是無邊」，具足空無邊處而住。』</p>
<p style="margin-left:2em;text-indent:2em">阿難！其時，我於空無邊處而心不進、不澄、不能安住，觀『此乃寂靜』而不能解脫。阿難！其時，我乃思念：『依何因何緣，我於空無邊處而心不進、不澄、不能安住，觀「此乃寂靜」而不能解脫耶？』</p>
<p style="margin-left:2em;text-indent:2em">阿難！其時，我乃思念：『我於諸色，未見過患而不能多習於此；於空無邊處，未能證得功德。不修此，是故，我於空無邊處而心不進、不澄、不能安住，觀「此乃寂靜」而不能解脫。』</p>
<p style="margin-left:2em;text-indent:2em">阿難！其時，我乃思念：『我若於諸色，見過患而多習於此；於空無邊處，證得功德。修此，是故，我於空無邊處而心進、澄、安住，觀「此乃寂靜」而得解脫。』</p>
<p style="margin-left:2em;text-indent:2em">阿難！我於後時，於諸色，見過患而多習此；於空無邊處，修此而證得功德。阿難！其時，我於空無邊處而心進、澄、安住，觀『此乃寂靜』而得解脫。</p>
<p style="margin-left:2em;text-indent:2em">阿難！我於後時，徧超色想，滅有對想，不作意種種想故，所謂『空是無邊』，具足空無邊處而住。阿難！我依此住而住時，與色俱行之想、作意之現行，乃我之病。阿難！譬如於安樂者，生苦惱而致病。如是，於我與色俱行之想、作意之現行，乃我之病。</p>
<p>九</p>
<p style="margin-left:2em;text-indent:2em">阿難！爾時，我即思念：『我宜徧超空無邊處，所謂「識是無邊」，具足識無邊處而住。』</p>
<p style="margin-left:2em;text-indent:2em">阿難！其時，我於識無邊處而心不進、不澄、不能安住，觀『此乃寂靜』而不能解脫。阿難！其時，我乃如是思念：『依何因何緣，我於識無邊處而心不進、不澄、不能安住，觀「此乃寂靜」而不能解脫耶？』</p>
<p style="margin-left:2em;text-indent:2em">阿難！其時，我乃思念：『我於空無邊處，未見過患，不能多習於此；於識無邊處，未能證得功德。不能修此，是故，我於識無邊處而心不進、不澄、不能安住，觀「此乃寂靜」而不能解脫。』</p>
<p style="margin-left:2em;text-indent:2em">阿難！其時，我乃思念：『我若於空無邊處，見過患而多習此；於識無邊處，證得功德。修此，是故，我於識無邊處而心進、澄、安住，觀「此乃寂靜」而得解脫。』</p>
<p style="margin-left:2em;text-indent:2em">阿難！我於後時，於空無邊處，見過患而多習此；於識無邊處，修此而證得功德。阿難！其時，我於識無邊處而心進、澄、安住，觀『此乃寂靜』而得解脫。</p>
<p style="margin-left:2em;text-indent:2em">阿難！我於後時，徧超空無邊處，所謂『識是無邊』，具足識無邊處而住。阿難！我依此住而住時，與空無邊處俱行之想、作意之現行，乃我之病。阿難！譬如於安樂者，生苦惱而致病。如是，於我與空無邊處俱行之想、作意之現行，乃我之病。</p>
<p>一〇</p>
<p style="margin-left:2em;text-indent:2em">阿難！爾時，我即思念：『我宜徧而超識無邊處，所謂「無所有」，具足無所有處而住。』</p>
<p style="margin-left:2em;text-indent:2em">阿難！其時，我於無所有處而心不進、不澄、不能安住，觀『此乃寂靜』而不能解脫。阿難！其時，我乃思念：『依何因何緣，我於無所有處而心不進、不澄、不能安住，觀「此乃寂靜」而不能解脫耶？』</p>
<p style="margin-left:2em;text-indent:2em">阿難！其時，我乃思念：『我於識無邊處，未見過患，不能多習於此；於無所有處，未能證得功德。不能修此，是故，我於無所有處而心不進、不澄、不能安住，觀「此乃寂靜」而不能解脫。』</p>
<p style="margin-left:2em;text-indent:2em">阿難！其時，我乃思念：『我若於識無邊處，見過患而多習於此；於無所有處，證得功德。修此，是故，我於無所有處而心進、澄、安住，觀「此乃寂靜」而得解脫。』</p>
<p style="margin-left:2em;text-indent:2em">阿難！我於後時，於識無邊處，見過患而多習於此；於無所有處，修此而證得功德。阿難！其時，我於無所有處而心進、澄、安住，觀『此乃寂靜』而得解脫。</p>
<p style="margin-left:2em;text-indent:2em">阿難！我於後時，徧超識無邊處，所謂『無所有』，具足無所有處而住。阿難！我依此住而住時，與識無邊處俱行之想、作意之現行，乃我之病。阿難！譬如於安樂者，生苦惱而致病。如是，於我與識無邊處俱行之想、作意之現行，乃我之病。</p>
<p>一一</p>
<p style="margin-left:2em;text-indent:2em">阿難！爾時，我即思念：『我宜徧超無所有處，具足非想非非想處而住。』</p>
<p style="margin-left:2em;text-indent:2em">阿難！其時，我於非想非非想處而心不進、不澄、不能安住，觀『此乃寂靜』而不能解脫。阿難！其時，我乃思念：『依何因何緣，我於非想非非想處而心不進、不澄、不能安住，觀「此乃寂靜」而不能解脫耶？』</p>
<p style="margin-left:2em;text-indent:2em">阿難！其時，我乃思念：『我於無所有處，未見過患，而不能多習於此；於非想非非想處，未能證得功德。不修此，是故，我於非想非非想處而心不進、不澄、不能安住，觀「此乃寂靜」而不能解脫。』</p>
<p style="margin-left:2em;text-indent:2em">阿難！其時，我乃思念：『我若於無所有處，見過患而多習於此；於非想非非想處，證得功德。修此，是故，我於非想非非想處而心進、澄、安住，觀「此乃寂靜」而得解脫。』</p>
<p style="margin-left:2em;text-indent:2em">阿難！我於後時，於無所有處，見過患而多習於此；於非想非非想處，修此而證得功德。阿難！其時，我於非想非非想處而心進、澄、安住，觀『此乃寂靜』而得解脫。</p>
<p style="margin-left:2em;text-indent:2em">阿難！我於後時，徧超無所有處，具足非想非非想處而住。阿難！我依此住而住之時，與空無邊處俱行之想、作意之現行，乃我之病。阿難！譬如於安樂者，生苦惱而致病。如是，於我與無所有處俱行之想、作意之現行，乃我之病。</p>
<p>一二</p>
<p style="margin-left:2em;text-indent:2em">阿難！爾時，我即思念：『我宜徧超非想非非想處，具足想受滅而住。』</p>
<p style="margin-left:2em;text-indent:2em">阿難！其時，我於想受滅而心不進、不澄、不能安住，觀『此乃寂靜』而不能解脫。阿難！其時，我乃思念：『依何因何緣，我於想受滅而心不進、不澄、不能安住，觀「此乃寂靜」而不能解脫耶？』</p>
<p style="margin-left:2em;text-indent:2em">阿難！其時，我乃思念：『我於非想非非想處，未見過患而不能多習於此；於想受滅，未能證得功德。不能修此，是故，我於想受滅而心不進、不澄、不能安住，觀「此乃寂靜」而不能解脫。』</p>
<p style="margin-left:2em;text-indent:2em">阿難！其時，我乃思念：『我若於非想非非想處，見過患而多習於此；於想受滅，證得功德。修此，是故，我於想受滅而心進、澄、安住，觀「此乃寂靜」而得解脫。』</p>
<p style="margin-left:2em;text-indent:2em">阿難！我於後時，於非想非非想處，見過患而多習於此；於想受滅，修此而證得功德。阿難！其時，我於想受滅而心進、澄、安住，觀『此乃寂靜』而得解脫。</p>
<p style="margin-left:2em;text-indent:2em">阿難！我於後時，徧超非想非非想處，具足想受滅而住，以慧觀而我諸漏盡。</p>
<p>一三</p>
<p style="margin-left:2em;text-indent:2em">阿難！我未於此九種次第住等至，未能如是出入於順逆之間時，阿難！我於天、魔、梵天之世界以及沙門、婆羅門、人、天之眾生界，不稱為無上正等覺、現等覺。阿難！然而，我於此九種次第住等至，如是出入於順逆故。阿難！我於天、魔、梵天之世界以及沙門、婆羅門、人、天之眾生界，稱為無上正等覺、現等覺。我復得智與見，言：『我心解脫不動，此乃我最後之生，更不受後有。』」</p>
<p style="margin-left:22em">第四　大品〔畢〕</p>
<p style="margin-left:2em;text-indent:2em">此中攝頌曰：</p>
<p style="margin-left:0em;text-indent:0em;" class="lg-abnormal"><div class='lg-row'>（一～二）二之〔次第〕住、（三）是涅槃、</div>
<div class='lg-row'>（四）牛、（五）靜慮、</div>
<div class='lg-row'>（六）阿難、（七）婆羅門、（八）天、</div>
<div class='lg-row'>（九）大象、（一〇）多梨富沙。</div>
</p></div></div>
<div class='div-other'><a id='mulu1240' />
<p class='h3'>第五　般闍羅健品</p>
<div class='div-other'><a id='mulu1241' />
<p class='h4'>四十二　般闍羅健</p><p>一</p>
<p style="margin-left:2em;text-indent:2em">如是我聞。一時，具壽阿難住拘睒彌國之瞿師羅園。時，具壽優陀夷到具壽阿難之處。至已，與具壽阿難相俱交談慶慰，歡喜銘感之語已，而坐於一面。坐於一面之具壽優陀夷對具壽阿難言：</p>
<p style="margin-left:2em;text-indent:2em">「友！般闍羅健天子有言：</p>

<div class="lg regular" style="margin-left:0em;"><div class='lg-row'>黠慧即憒亂</div>
<div class='lg-row'>處所見餘地</div>
<div class='lg-row'>覺靜慮覺者</div>
<div class='lg-row'>牟尼無著雄</div>
</div><p style="margin-left:2em;text-indent:2em">友！云何為世尊所說之憒亂？及於憒亂而證得餘地耶？」</p>
<p>二</p>
<p style="margin-left:2em;text-indent:2em">「友！五妙欲為世尊所說之憒亂。何等為五耶？</p>
<p style="margin-left:2em;text-indent:2em">即眼所識之色為可愛、可親、可意、愛色、引欲、可染。耳所識之聲〔為可愛、可親、可意、愛色、引欲、可染〕。鼻所識之香〔為可愛、可親、可意、愛色、引欲、可染〕。舌所識之味為〔可愛、可親、可意、愛色、引欲、可染〕。身所識之觸為可愛、可親、可意、愛色、引欲、可染。</p>
<p style="margin-left:2em;text-indent:2em">友！此五妙欲為世尊所說之憒亂。</p>
<p>三</p>
<p style="margin-left:2em;text-indent:2em">友！此處有比丘，離諸欲，〔離諸不善法，為有尋有伺，從離生喜、樂，〕具足初靜慮而住。友！如是為世尊差別所說於憒亂證得餘地。又此中亦有憒亂，何等為此中之憒亂耶？</p>
<p style="margin-left:2em;text-indent:2em">此中，尋伺之未滅者，為此中之憒亂。</p>
<p>四</p>
<p style="margin-left:2em;text-indent:2em">友！復次，比丘為尋伺止息故，〔成為內淨，心達一趣，為無尋無伺，從三摩地生喜、樂，〕具足第二靜慮而住。友！如是為世尊差別所說於憒亂證得餘地。又此中亦有憒亂，何等為此中之憒亂耶？</p>
<p style="margin-left:2em;text-indent:2em">此中，喜之未滅者，為此中之憒亂。</p>
<p>五</p>
<p style="margin-left:2em;text-indent:2em">友！復次，比丘為離喜故，〔為捨而住，正念正知，於身正受樂，如諸聖者之宣說，捨、念樂住〕，具足第三靜慮而住。友！如是為世尊差別所說於憒亂證得餘地。又此中亦有憒亂，何等為此中之憒亂耶？</p>
<p style="margin-left:2em;text-indent:2em">此中，捨念之未滅者，為此中之憒亂。</p>
<p>六</p>
<p style="margin-left:2em;text-indent:2em">友！復次，比丘為斷樂〔斷苦故，及先已滅憂、喜故，為不苦不樂而捨念清淨，〕具足第四靜慮而住。友！如是為世尊差別所說於憒亂證得餘地。又此中亦有憒亂，何等為此中之憒亂耶？</p>
<p style="margin-left:2em;text-indent:2em">此中，色想之未滅者，為此中之憒亂。</p>
<p>七</p>
<p style="margin-left:2em;text-indent:2em">友！復次，比丘者徧超色想，滅有對想，不作意種種想故，所謂『空是無邊』，具足空無邊處而住。友！如是為世尊差別所說於憒亂證得餘地。又此中亦有憒亂，何等為此中之憒亂耶？</p>
<p style="margin-left:2em;text-indent:2em">此中，空無邊處想之未滅者，為此中之憒亂。</p>
<p>八</p>
<p style="margin-left:2em;text-indent:2em">友！復次，比丘者徧超空無邊處，所謂『識是無邊』，具足識無邊處而住。友！如是為世尊差別所說於憒亂證得餘地。又此中亦有憒亂，何等為此中之憒亂耶？</p>
<p style="margin-left:2em;text-indent:2em">此中，識無邊處想之未滅者，為此中之憒亂。</p>
<p>九</p>
<p style="margin-left:2em;text-indent:2em">友！復次，比丘者徧超識無邊處，所謂『無所有』，具足無所有處而住。友！如是為世尊差別所說於憒亂證得餘地。又此中亦有憒亂，何等為此中之憒亂耶？</p>
<p style="margin-left:2em;text-indent:2em">此中，無所有處想之未滅者，為此中之憒亂。</p>
<p>一〇</p>
<p style="margin-left:2em;text-indent:2em">友！復次，比丘者徧超無所有處，具足非想非非想處而住。友！如是為世尊差別所說於憒亂證得餘地。又此中亦有憒亂，何等為此中之憒亂耶？</p>
<p style="margin-left:2em;text-indent:2em">此中，非想非非想處想之未滅者，為此中之憒亂。</p>
<p>一一</p>
<p style="margin-left:2em;text-indent:2em">友！復次，比丘者徧超非想非非想處，具足想受滅而住，以慧觀而諸漏盡。友！如是為世尊不立差別所說於憒亂證得餘地。」</p>
</div>
<div class='div-other'><a id='mulu1242' />
<p class='h4'>四十三　身證者</p><p>一</p>
<p style="margin-left:2em;text-indent:2em">「友！身證者，稱為所言身證者。友！云何為世尊所說之身證者耶？」</p>
<p>二</p>
<p style="margin-left:2em;text-indent:2em">「友！此處有比丘，離諸欲，〔離諸不善法，為有尋有伺，從離生喜、樂，〕具足初靜慮而住，隨處以身觸此而住。友！如是為世尊差別所說之身證者。</p>
<p>三</p>
<p style="margin-left:2em;text-indent:2em">友！復次，比丘者為尋伺止息故，〔成為內淨，心達一趣，為無尋無伺，從三摩地生喜、樂，〕〔具足〕第二靜慮〔而住，隨處以身觸此而住。友！如是為世尊差別所說之身證者。</p>
<p style="margin-left:2em;text-indent:2em">友！復次，比丘者為離喜故，為捨而住，正念正知，於身正受樂，如諸聖者之宣說，捨、念樂住〕，〔具足〕第三靜慮〔而住，隨處以身觸此而住。友！如是為世尊差別所說之身證者。</p>
<p style="margin-left:2em;text-indent:2em">友！復次，比丘為斷樂斷苦之故，及先已滅憂、喜故，為不苦不樂而捨念清淨，〕具足第四靜慮而住，隨處以身觸此而住。友！如是為世尊差別所說之身證者。</p>
<p>四</p>
<p style="margin-left:2em;text-indent:2em">友！復次，比丘者徧超色想，滅有對想，不作意種種想故，所謂『空是無邊』，具足空無邊處而住，隨處以身觸此而住。友！如是為世尊差別所說之身證者。</p>
<p style="margin-left:2em;text-indent:2em">〔友！復次，比丘者徧超空無邊處，所謂『識是無邊』，具足識無邊處而住，隨處以身觸此而住。友！如是為世尊差別所說之身證者。</p>
<p style="margin-left:2em;text-indent:2em">友！復次，比丘者徧超識無邊處，所謂『無所有』，具足無所有處而住，隨處以身觸此而住。友！如是為世尊差別所說之身證者。</p>
<p style="margin-left:2em;text-indent:2em">友！復次，比丘者徧超無所有處，具足非想非非想處而住，隨處以身觸此而住。友！如是為世尊差別所說之身證者〕。</p>
<p>五</p>
<p style="margin-left:2em;text-indent:2em">友！復次，比丘者徧超非想非非想處，具足想受滅而住，以慧觀而諸漏盡，隨處以身觸此而住。友！如是為世尊不立差別所說之身證者。」</p>
</div>
<div class='div-other'><a id='mulu1243' />
<p class='h4'>四十四　慧解脫者</p><p>一</p>
<p style="margin-left:2em;text-indent:2em">「友！慧解脫者，稱為慧解脫者。友！云何為世尊所說之慧解脫者耶？」</p>
<p>二</p>
<p style="margin-left:2em;text-indent:2em">「友！此處有比丘者，離諸欲，〔離諸不善法，為有尋有伺，從離生喜、樂，〕具足初靜慮而住，以慧了知此。友！如是為世尊差別所說之慧解脫者。</p>
<p style="margin-left:2em;text-indent:2em">〔友！復次，比丘者為尋伺止息故，成為內淨，心達一趣，為無尋無伺，從三摩地生喜、樂，具足第二靜慮而住，以慧了知此。友！如是為世尊差別所說之慧解脫者。</p>
<p style="margin-left:2em;text-indent:2em">友！復次，比丘者離喜之故，為捨而住，正念正知，於身正受樂，如諸聖者之宣說，捨與念而樂住，具足第三靜慮而住，以慧了知此。友！如是為世尊差別所說之慧解脫者。</p>
<p style="margin-left:2em;text-indent:2em">友！復次，比丘者為斷樂斷苦故，及先已滅憂、喜故，為不苦不樂而捨念清淨，具足第四靜慮而住，以慧了知此。友！如是為世尊差別所說之慧解脫者。</p>
<p style="margin-left:2em;text-indent:2em">友！復次，比丘者徧超色想，滅有對想，不作意種種想故，所謂『空是無邊』，具足空無邊處而住，以慧了知此。友！如是為世尊差別所說之慧解脫者。</p>
<p style="margin-left:2em;text-indent:2em">友！復次，比丘者徧超空無邊處，所謂『識是無邊』，具足識無邊處而住，以慧了知此。友！如是為世尊差別所說之慧解脫者。</p>
<p style="margin-left:2em;text-indent:2em">友！復次，比丘者徧超識無邊處，所謂『無所有』，具足無所有處而住，以慧了知此。友！如是為世尊差別所說之慧解脫者。</p>
<p style="margin-left:2em;text-indent:2em">友！復次，比丘者徧超無所有處，具足非想非非想處而住，以慧了知此。友！如是為世尊差別所說之慧解脫者〕。</p>
<p>三</p>
<p style="margin-left:2em;text-indent:2em">友！復次，比丘者徧超非想非非想處，具足想受滅而住，以慧觀而諸漏盡，以慧了知此。友！如是為世尊不立差別所說之慧解脫者。」</p>
</div>
<div class='div-other'><a id='mulu1244' />
<p class='h4'>四十五　俱分解脫者</p><p>一</p>
<p style="margin-left:2em;text-indent:2em">「友！俱分解脫者，稱為俱分解脫者。友！云何為世尊所說之俱分解脫者耶？」</p>
<p>二</p>
<p style="margin-left:2em;text-indent:2em">「友！此處有比丘者離諸欲，〔離諸不善法，為有尋有伺，從離生喜、樂，〕具足初靜慮而住，隨處以身觸此而住，以慧了知此。友！如是為世尊差別所說之俱分解脫者。</p>
<p style="margin-left:2em;text-indent:2em">〔友！復次，比丘者尋伺止息故，成為內淨，心達一趣，為無尋無伺，從三摩地生喜、樂，具足第二靜慮而住，隨處以身觸此而住，以慧了知此。友！如是為世尊差別所說之俱分解脫者。</p>
<p style="margin-left:2em;text-indent:2em">友！復次，比丘者離喜故，為捨而住，正念正知，於身正受樂，如諸聖者之宣說，捨、念樂住，具足第三靜慮而住，隨處以身觸此而住，以慧了知此。友！如是為世尊差別所說之俱分解脫者。</p>
<p style="margin-left:2em;text-indent:2em">友！復次，比丘者斷樂斷苦故，及先已滅憂、喜故，為不苦不樂而捨念清淨，具足第四靜慮而住，隨處以身觸此而住，以慧了知此。友！如是為世尊差別所說之俱分解脫者。</p>
<p style="margin-left:2em;text-indent:2em">友！復次，比丘者徧超色想，滅有對想，不作意種種想故，所謂『空是無邊』，具足空無邊處而住，隨處以身觸此而住，以慧了知此。友！如是為世尊差別所說之俱分解脫者。</p>
<p style="margin-left:2em;text-indent:2em">友！復次，比丘者徧超空無邊處，所謂『識是無邊』，具足識無邊處而住，隨處以身觸此而住，以慧了知此。友！如是為世尊差別所說之俱分解脫者。</p>
<p style="margin-left:2em;text-indent:2em">友！復次，比丘者徧超識無邊處，所謂『無所有』，具足無所有處而住，隨處以身觸此而住，以慧了知此。友！如是為世尊差別所說之俱分解脫者。</p>
<p style="margin-left:2em;text-indent:2em">友！復次，比丘者徧超無所有處，具足非想非非想處而住，隨處以身觸此而住，以慧了知此。友！如是為世尊差別所說之俱分解脫者。</p>
<p>三</p>
<p style="margin-left:2em;text-indent:2em">友！復次，比丘者徧超非想非非想處，具足想受滅而住，以慧觀而諸漏盡，隨處以身觸此而住，以慧了知此。友！如是為世尊不立差別所說之俱分解脫者。」</p>
</div>
<div class='div-other'><a id='mulu1245' />
<p class='h4'>四十六　現見法</p><p style="margin-left:2em;text-indent:2em">「友！現見法，稱為現見法者。〔友！云何為世尊所說之現見法耶？」</p>
<p style="margin-left:2em;text-indent:2em">「友！此處有比丘離諸欲，離諸不善法，為有尋有伺，從離生喜、樂，具足初靜慮而住。友！如是為世尊差別所說之現見法。</p>
<p style="margin-left:2em;text-indent:2em">友！復次，比丘者尋伺止息故，成為內淨，心達一趣，為無尋無伺，從三摩地生喜、樂，具足第二靜慮而住。友！如是為世尊差別所說之現見法。</p>
<p style="margin-left:2em;text-indent:2em">友！復次，比丘者離喜故，為捨而住，正念正知，於身正受樂，如諸聖者之宣說，捨、念樂住，具足第三靜慮而住。友！如是為世尊差別所說之現見法。</p>
<p style="margin-left:2em;text-indent:2em">友！復次，比丘者斷樂斷苦故，及先已滅憂、喜故，為不苦不樂而捨念清淨，具足第四靜慮而住。友！如是為世尊差別所說之現見法。</p>
<p style="margin-left:2em;text-indent:2em">友！復次，比丘者徧超色想，滅有對想，不作意種種想之故，所謂『空是無邊』，具足空無邊處而住。友！如是為世尊差別所說之現見法。</p>
<p style="margin-left:2em;text-indent:2em">友！復次，比丘者徧超空無邊處，所謂『識是無邊』，具足識無邊處而住。友！如是為世尊差別所說之現見法。</p>
<p style="margin-left:2em;text-indent:2em">友！復次，比丘者徧超識無邊處，所謂『無所有』，具足無所有處而住。友！如是為世尊差別所說之之現見法。</p>
<p style="margin-left:2em;text-indent:2em">友！復次，比丘者徧超無所有處，具足非想非非想處而住。友！如是為世尊差別所說之現見法。</p>
<p style="margin-left:2em;text-indent:2em">友！復次，比丘者徧超非想非非想處，具足想受滅而住，以慧觀而諸漏盡。友！如是為世尊不立差別所說之現見法〕。」</p>
</div>
<div class='div-other'><a id='mulu1246' />
<p class='h4'>四十七　現見涅槃</p><p style="margin-left:2em;text-indent:2em">「友！現見涅槃，稱為現見涅槃者。〔友！云何為世尊所說之現見涅槃耶？……乃至……〕」</p>
</div>
<div class='div-other'><a id='mulu1247' />
<p class='h4'>四十八　涅槃</p><p style="margin-left:2em;text-indent:2em">「友！涅槃，稱為涅槃者。〔友！云何為世尊所說之涅槃耶？……乃至……〕」</p>
</div>
<div class='div-other'><a id='mulu1248' />
<p class='h4'>四十九　般涅槃</p><p style="margin-left:2em;text-indent:2em">「友！般涅槃，稱為般涅槃者。〔友！云何為世尊所說之般涅槃耶？……乃至……〕」</p>
</div>
<div class='div-other'><a id='mulu1249' />
<p class='h4'>五十　一向涅槃</p><p style="margin-left:2em;text-indent:2em">「友！一向涅槃，稱為一向涅槃者。〔友！云何為世尊所說之一向涅槃耶？……乃至……〕」</p>
</div>
<div class='div-other'><a id='mulu1250' />
<p class='h4'>五十一　現法涅槃</p><p style="margin-left:2em;text-indent:2em">「友！現法涅槃，稱為現法涅槃者。〔友！云何為世尊所說之現法涅槃耶？」</p>
<p>二</p>
<p style="margin-left:2em;text-indent:2em">「友！此處有比丘者離諸欲，〔離諸不善法，為有尋有伺，從離生喜、樂，〕具足初靜慮而住。友！如是為世尊差別所說之現法涅槃。</p>
<p style="margin-left:2em;text-indent:2em">〔友！復次，比丘者尋伺止息故，成為內淨，心達一趣，為無尋無伺，從三摩地生喜、樂，具足第二靜慮而住。友！如是為世尊差別所說之現法涅槃。</p>
<p style="margin-left:2em;text-indent:2em">友！復次，比丘者離喜故，為捨而住，正念正知，於身正受樂，如諸聖者之宣說，捨、念樂住，具足第三靜慮而住。友！如是為世尊差別所說之現法涅槃。</p>
<p style="margin-left:2em;text-indent:2em">友！復次，比丘者斷樂斷苦故，及先已滅憂與喜故，為不苦不樂而捨念清淨，具足第四靜慮而住。友！如是為世尊差別所說之現法涅槃。</p>
<p style="margin-left:2em;text-indent:2em">友！復次，比丘者徧超色想，滅有對想，不作意種種想故，所謂『空是無邊』，具足空無邊處而住。友！如是為世尊差別所說之現法涅槃。</p>
<p style="margin-left:2em;text-indent:2em">友！復次，比丘者徧超空無邊處，所謂『識是無邊』，具足識無邊處而住。友！如是為世尊差別所說之現法涅槃。</p>
<p style="margin-left:2em;text-indent:2em">友！復次，比丘者徧超識無邊處，所謂『無所有』，具足無所有處而住。友！如是為世尊差別所說之現法涅槃。</p>
<p style="margin-left:2em;text-indent:2em">友！復次，比丘者徧超無所有處，具足非想非非想處而住。友！如是為世尊差別所說之現法涅槃〕。</p>
<p>三</p>
<p style="margin-left:2em;text-indent:2em">友！復次，比丘者徧超非想非非想處，具足想受滅而住，以慧觀而諸漏盡。友！如是為世尊不立差別所說之現法涅槃。」</p>
<p style="margin-left:22em">第五　般闍羅〔健〕品〔畢〕</p>
<p style="margin-left:2em;text-indent:2em">此中攝頌曰：</p>
<p style="margin-left:0em;text-indent:0em;" class="lg-abnormal"><div class='lg-row'>（一）般闍羅〔健〕、（二）身證者、〔（三）慧解脫者〕、</div>
<div class='lg-row'>（四）俱〔分解脫者〕、（五～六）二種之現見、</div>
<div class='lg-row'>（七）涅槃、（八）般涅槃、</div>
<div class='lg-row'>（九）一向〔涅槃〕、（一〇）現法〔涅槃〕。</div>
</p><p style="margin-left:22em">九集初五十經畢</p>
</div></div></div>
<div class='div-other'><a id='mulu1251' />
<div class='div-other'><a id='mulu1252' />
<p class='h3'>第六　安穩品</p>
<div class='div-other'><a id='mulu1253' />
<p class='h4'>五十二　安穩</p><p style="margin-left:2em;text-indent:2em">「友！安穩，稱為安穩者。〔友！云何為世尊所說之安穩耶？〕……乃至……」</p>
</div>
<div class='div-other'><a id='mulu1254' />
<p class='h4'>五十三　安穩逮得者</p><p style="margin-left:2em;text-indent:2em">「友！安穩逮得者，稱為安穩逮得者。〔友！云何為世尊所說之安穩逮得者耶？〕……乃至……」</p>
</div>
<div class='div-other'><a id='mulu1255' />
<p class='h4'>五十四　不死</p><p style="margin-left:2em;text-indent:2em">「友！不死，稱為不死者。〔友！云何為世尊所說之不死耶？〕……乃至……」</p>
</div>
<div class='div-other'><a id='mulu1256' />
<p class='h4'>五十五　不死逮得者</p><p style="margin-left:2em;text-indent:2em">「友！不死逮得者，稱為不死逮得者。〔友！云何為世尊所說之不死逮得者耶？〕……乃至……」</p>
</div>
<div class='div-other'><a id='mulu1257' />
<p class='h4'>五十六　無畏</p><p style="margin-left:2em;text-indent:2em">「友！無畏，稱為無畏者。〔友！云何為世尊所說之無畏耶？〕……乃至……」</p>
</div>
<div class='div-other'><a id='mulu1258' />
<p class='h4'>五十七　無畏逮得者</p><p style="margin-left:2em;text-indent:2em">「友！無畏逮得者，稱為無畏逮得者。〔友！云何為世尊所說之無畏逮得者耶？〕……乃至……」</p>
</div>
<div class='div-other'><a id='mulu1259' />
<p class='h4'>五十八　輕安</p><p style="margin-left:2em;text-indent:2em">「友！輕安，稱為輕安者。〔友！云何為世尊所說之輕安耶？〕……乃至……」</p>
</div>
<div class='div-other'><a id='mulu1260' />
<p class='h4'>五十九　次第輕安</p><p style="margin-left:2em;text-indent:2em">「友！次第輕安，稱為次第輕安者。〔友！云何為世尊所說之次第輕安耶？〕……乃至……」</p>
</div>
<div class='div-other'><a id='mulu1261' />
<p class='h4'>六十　滅盡</p><p style="margin-left:2em;text-indent:2em">「友！滅盡，稱為滅盡者。〔友！云何為世尊所說之滅盡耶？〕……乃至……」</p>
</div>
<div class='div-other'><a id='mulu1262' />
<p class='h4'>六十一　次第滅盡</p><p>一</p>
<p style="margin-left:2em;text-indent:2em">「友！次第滅盡，稱為次第滅盡者。友！云何為世尊所說之次第滅盡耶？」</p>
<p>二</p>
<p style="margin-left:2em;text-indent:2em">「友！此處有比丘者離諸欲，〔離諸不善法，為有尋有伺，從離生喜、樂，〕具足初靜慮而住。友！如是為世尊差別所說之次第滅盡。</p>
<p style="margin-left:2em;text-indent:2em">〔友！復次，比丘者尋伺止息故，成為內淨，心達一趣，為無尋無伺，從三摩地生喜、樂，具足第二靜慮而住。友！如是為世尊差別所說之次第滅盡。</p>
<p style="margin-left:2em;text-indent:2em">友！復次，比丘者離喜故，為捨而住，正念正知，於身正受樂，如諸聖者之宣說，捨、念樂住，具足第三靜慮而住。友！如是為世尊差別所說之次第滅盡。</p>
<p style="margin-left:2em;text-indent:2em">友！復次，比丘者斷樂斷苦故，及先已滅憂、喜故，為不苦不樂而捨念清淨，具足第四靜慮而住。友！如是為世尊差別所說之次第滅盡。</p>
<p style="margin-left:2em;text-indent:2em">友！復次，比丘者徧超色想，滅有對想，不作意種種想故，所謂『空是無邊』，具足空無邊處而住。友！如是為世尊差別所說之次第滅盡。</p>
<p style="margin-left:2em;text-indent:2em">友！復次，比丘者徧超空無邊處，所謂『識是無邊』，具足識無邊處而住。友！如是為世尊差別所說之次第滅盡。</p>
<p style="margin-left:2em;text-indent:2em">友！復次，比丘者徧超識無邊處，所謂『無所有』，具足無所有處而住。友！如是為世尊差別所說之次第滅盡。</p>
<p style="margin-left:2em;text-indent:2em">友！復次，比丘者徧超無所有處，具足非想非非想處而住。友！如是為世尊差別所說之次第滅盡〕。</p>
<p>三</p>
<p style="margin-left:2em;text-indent:2em">友！復次，比丘者徧超非想非非想處，具足想受滅而住，以慧觀而諸漏盡。友！如是為世尊不立差別所說之次第滅盡。」</p>
</div>
<div class='div-other'><a id='mulu1263' />
<p class='h4'>六十二　能</p><p>一</p>
<p style="margin-left:2em;text-indent:2em">「諸比丘！若未斷九種法，則不能現證阿羅漢性。何等為九種法耶？</p>
<p>二</p>
<p style="margin-left:2em;text-indent:2em">即：貪、瞋、癡、忿、恨、覆、惱、嫉、慳。</p>
<p style="margin-left:2em;text-indent:2em">諸比丘！若未斷九種法，則不能現證阿羅漢性。</p>
<p>三</p>
<p style="margin-left:2em;text-indent:2em">諸比丘！若已斷九法，則能現證阿羅漢性。何等為九種法耶？</p>
<p>四</p>
<p style="margin-left:2em;text-indent:2em">即：貪、瞋、癡、忿、恨、覆、惱、嫉、慳。」</p>
<p style="margin-left:22em">第六　安穩品〔畢〕</p>
<p style="margin-left:2em;text-indent:2em">此中攝頌曰：</p>
<p style="margin-left:0em;text-indent:0em;" class="lg-abnormal"><div class='lg-row'>（一～二）安穩、（三～四）不死、</div>
<div class='lg-row'>（五～六）無畏、（七～八）輕安、</div>
<div class='lg-row'>（九）滅盡、（一〇）〔次第〕滅盡、</div>
<div class='lg-row'>（一一）斷法之能。</div>
</p></div></div>
<div class='div-other'><a id='mulu1264' />
<p class='h3'>第七　念處品</p>
<div class='div-other'><a id='mulu1265' />
<p class='h4'>六十三　學</p><p>一</p>
<p style="margin-left:2em;text-indent:2em">「諸比丘！有五學之弱處。何等為五學之弱處耶？</p>
<p>二</p>
<p style="margin-left:2em;text-indent:2em">即：殺生、不與取、欲邪行、妄語、飲酒。</p>
<p style="margin-left:2em;text-indent:2em">諸比丘！此為五學之弱處。</p>
<p>三</p>
<p style="margin-left:2em;text-indent:2em">諸比丘！為斷此五學之弱處，當修習四念處。何等為四念處耶？</p>
<p>四</p>
<p style="margin-left:2em;text-indent:2em">諸比丘！此處有比丘，於身循觀身而住，為熾然、正知、具念而除世間之貪、憂。於受循觀受而住，〔為熾然、正知、具念而除世間之貪、憂〕。於心循觀心而住，〔為熾然、正知、具念而除世間之貪、憂〕。於法循觀法而住，為熾然、正知、具念而除世間之貪、憂。</p>
<p style="margin-left:2em;text-indent:2em">諸比丘！為斷彼五學之弱處，當修習此四念處。」</p>
</div>
<div class='div-other'><a id='mulu1266' />
<p class='h4'>六十四　蓋</p><p>一</p>
<p style="margin-left:2em;text-indent:2em">「諸比丘！有五蓋。何等為五蓋耶？</p>
<p>二</p>
<p style="margin-left:2em;text-indent:2em">即：欲貪蓋、瞋恚蓋、惛眠蓋、掉悔蓋、猶豫蓋。</p>
<p style="margin-left:2em;text-indent:2em">諸比丘！此為五蓋。</p>
<p>三</p>
<p style="margin-left:2em;text-indent:2em">諸比丘！為斷此五蓋，當修習四念處。何等為四念處耶？</p>
<p>四</p>
<p style="margin-left:2em;text-indent:2em">諸比丘！此處有比丘，於身循觀身而住，為熾然、正知、具念而除世間之貪、憂。於受〔循觀受而住，為熾然、正知、具念而除世間之貪、憂〕。於心〔循觀心而住，為熾然、正知、具念而除世間之貪、憂〕。於法循觀法而住，為熾然、正知、具念而除世間之貪、憂。</p>
<p style="margin-left:2em;text-indent:2em">諸比丘！為斷彼五蓋，當修習此四念處。」</p>
</div>
<div class='div-other'><a id='mulu1267' />
<p class='h4'>六十五　妙欲</p><p>一</p>
<p style="margin-left:2em;text-indent:2em">「諸比丘！有五妙欲。何等為五妙欲耶？</p>
<p>二</p>
<p style="margin-left:2em;text-indent:2em">即：眼所識之色為可愛、可樂、可意、愛色、引欲、可染。耳所識之色〔為可愛、可樂、可意、愛色、引欲、可染〕。鼻所識之香〔為可愛、可樂、可意、愛色、引欲、可染〕。舌所識之味〔為可愛、可樂、可意、愛色、引欲、可染〕。身所識之所觸為可愛、可樂、可意、愛色、引欲、可染。</p>
<p style="margin-left:2em;text-indent:2em">諸比丘！此為五妙欲。</p>
<p>三</p>
<p style="margin-left:2em;text-indent:2em">諸比丘！為斷此五妙欲，〔當修習四念處。何等為四念處耶？〕……乃至……</p>
<p style="margin-left:2em;text-indent:2em">〔諸比丘！為斷彼五妙欲，〕當修習此四念處。」</p>
</div>
<div class='div-other'><a id='mulu1268' />
<p class='h4'>六十六　取蘊</p><p>一</p>
<p style="margin-left:2em;text-indent:2em">「諸比丘！有五取蘊。何等為五取蘊耶？</p>
<p>二</p>
<p style="margin-left:2em;text-indent:2em">即：色取蘊、受取蘊、想取蘊、行取蘊、識取蘊。</p>
<p style="margin-left:2em;text-indent:2em">諸比丘！此為五取蘊。</p>
<p>三</p>
<p style="margin-left:2em;text-indent:2em">諸比丘！為斷此五取蘊，〔當修習四念處。何等為四耶？〕……乃至……</p>
<p style="margin-left:2em;text-indent:2em">〔諸比丘！為斷彼五取蘊，〕當修習此四念處。」</p>
</div>
<div class='div-other'><a id='mulu1269' />
<p class='h4'>六十七　順下分結</p><p>一</p>
<p style="margin-left:2em;text-indent:2em">「諸比丘！有五順下分結。何等為五順下分結耶？</p>
<p>二</p>
<p style="margin-left:2em;text-indent:2em">即：有身見、疑惑、戒禁取、欲貪、瞋恚。</p>
<p style="margin-left:2em;text-indent:2em">諸比丘！此為五順下分結。</p>
<p>三</p>
<p style="margin-left:2em;text-indent:2em">諸比丘！為斷此五順下分結，〔當修習四念處。何等為四念處耶？〕……乃至……</p>
<p style="margin-left:2em;text-indent:2em">〔諸比丘！為斷彼五順下分結，〕當修習此四念處。」</p>
</div>
<div class='div-other'><a id='mulu1270' />
<p class='h4'>六十八　趣</p><p>一</p>
<p style="margin-left:2em;text-indent:2em">「諸比丘！有五趣。何等為五趣耶？</p>
<p>二</p>
<p style="margin-left:2em;text-indent:2em">即：地獄、畜生、餓鬼、人、天。</p>
<p style="margin-left:2em;text-indent:2em">諸比丘！此為五趣。</p>
<p>三</p>
<p style="margin-left:2em;text-indent:2em">諸比丘！為斷此五趣，〔當修習四念處。何等為四耶？〕……乃至……</p>
<p style="margin-left:2em;text-indent:2em">〔諸比丘！為斷彼五趣，〕當修習此四念處。」</p>
</div>
<div class='div-other'><a id='mulu1271' />
<p class='h4'>六十九　慳</p><p>一</p>
<p style="margin-left:2em;text-indent:2em">「諸比丘！有五慳。何等為五慳耶？</p>
<p>二</p>
<p style="margin-left:2em;text-indent:2em">即：住處慳、家慳、利養慳、名聲慳、法慳。</p>
<p style="margin-left:2em;text-indent:2em">諸比丘！此為五慳。</p>
<p>三</p>
<p style="margin-left:2em;text-indent:2em">諸比丘！為斷此五慳〔，當修習四念處。何等為四耶？〕……乃至……</p>
<p style="margin-left:2em;text-indent:2em">〔諸比丘！為斷彼五慳，〕當修習此四念處。」</p>
</div>
<div class='div-other'><a id='mulu1272' />
<p class='h4'>七十　順上分結</p><p>一</p>
<p style="margin-left:2em;text-indent:2em">「諸比丘！有五順上分結。何等為五順上分結耶？</p>
<p>二</p>
<p style="margin-left:2em;text-indent:2em">即：色貪、無色貪、慢、掉舉、無明。</p>
<p style="margin-left:2em;text-indent:2em">諸比丘！此為五順上分結。</p>
<p>三</p>
<p style="margin-left:2em;text-indent:2em">諸比丘！為斷此五順上分結，〔當修習四念處。何等為四耶？〕……乃至……</p>
<p style="margin-left:2em;text-indent:2em">〔諸比丘！為斷彼五順上分結，〕當修習此四念處。」</p>
</div>
<div class='div-other'><a id='mulu1273' />
<p class='h4'>七十一　心荒蕪</p><p>一</p>
<p style="margin-left:2em;text-indent:2em">「諸比丘！有五心栽荒蕪。何等為五心荒無耶？</p>
<p>二</p>
<p style="margin-left:2em;text-indent:2em">諸比丘！此處有比丘，疑、惑、不信解、不淨信其師。諸比丘！比丘若疑、惑、不信解、不淨信其師，其心則不傾於熾然、勤修、常行、精勤。其心若不傾於熾然、勤修、常行、精勤，此乃第一之心荒蕪。</p>
<p>三</p>
<p style="margin-left:2em;text-indent:2em">諸比丘！復次，有比丘，疑、〔惑、不信解、不淨信〕其法。〔諸比丘！比丘若疑、惑、不信解、不淨信其法，其心則不傾於熾然、勤修、常行、精勤。其心若不傾於熾然、勤修、常行、精勤，此乃第二之心荒蕪。</p>
<p style="margin-left:2em;text-indent:2em">諸比丘！復次，有比丘，〕疑、〔惑、不信解、不淨信〕其僧。〔諸比丘！比丘若疑、惑、不信解、不淨信其僧，其心則不傾於熾然、勤修、常行、精勤。其心若不傾於熾然、勤修、常行、精勤，此乃第三之心荒蕪。</p>
<p style="margin-left:2em;text-indent:2em">諸比丘！復次，有比丘，〕疑、〔惑、不信解、不淨信〕其學。〔諸比丘！比丘若疑、惑、不信解、不淨信其學，其心則不傾於熾然、勤修、常行、精勤。其心若不傾於熾然、勤修、常行、精勤，此乃第四之心荒蕪。</p>
<p style="margin-left:2em;text-indent:2em">諸比丘！復次，有比丘，〕怒、不歡、心激、荒於同梵行者。諸比丘！比丘若怒、不歡、心激、荒於同梵行者，其心則不傾於熾然、勤修、常行、精勤。其心若不傾於熾然、勤修、常行、精勤，此乃第五之心荒蕪。</p>
<p style="margin-left:2em;text-indent:2em">諸比丘！此為五種心荒蕪。</p>
<p>四</p>
<p style="margin-left:2em;text-indent:2em">諸比丘！為斷此五心荒蕪，〔當修習四念處。何等為四耶？……乃至……</p>
<p style="margin-left:2em;text-indent:2em">〔諸比丘！為斷彼五心栽，〕當修習此四念處。」</p>
</div>
<div class='div-other'><a id='mulu1274' />
<p class='h4'>七十二　心縛</p><p>一</p>
<p style="margin-left:2em;text-indent:2em">「諸比丘！有五種心縛。何等為五種心縛耶？</p>
<p>二</p>
<p style="margin-left:2em;text-indent:2em">諸比丘！此處有比丘，於欲而不離貪、不離欲、不離愛、不離渴、不離惱、不離渴愛。諸比丘！比丘若於欲而不離貪、不離欲、不離愛、不離渴、不離惱、不離渴愛，其心則不傾於熾然、勤修、常行、精勤。其心若不傾於熾然、勤修、常行、精勤，此乃第一之心縛。</p>
<p>三</p>
<p style="margin-left:2em;text-indent:2em">諸比丘！復次，有比丘者於身而不離貪、〔不離欲、不離愛、不離渴、不離惱、不離渴愛。諸比丘！比丘若於身而不離貪、不離欲、不離愛、不離渴、不離惱、不離渴愛，其心則不傾於熾然、勤修、常行、精勤。其心若不傾於熾然、勤修、常行、精勤，此乃第二之心縛。</p>
<p style="margin-left:2em;text-indent:2em">諸比丘！復次，有比丘者〕於色而不離貪、〔不離欲、不離愛、不離渴、不離惱、不離渴愛。諸比丘！若於色而不離貪、不離欲、不離愛、不離渴、不離惱、不離渴愛，其心則不傾於熾然、勤修、常行、精勤。其心若不傾於熾然、勤修、常行、精勤，此乃第三之心縛。</p>
<p style="margin-left:2em;text-indent:2em">諸比丘！復次，有比丘者〕隨欲於滿腹食已，耽於臥樂、倚樂、睡眠樂而住。〔諸比丘！比丘若隨欲於滿腹食已，耽於臥樂、倚樂、睡眠樂而住，其心不傾於熾然、勤修、常行、精勤。其心若不傾於熾然、勤修、常行、精勤，此乃第四心縛。</p>
<p style="margin-left:2em;text-indent:2em">諸比丘！復次，有比丘者〕誓願隨一之天眾而行梵行，為『我依此戒、禁、苦行、梵行而為天或隨一天』。諸比丘！比丘若誓願隨一之天眾而行梵行，為『我依此戒、禁、苦行、梵行而為天或隨一天』，其心則不傾於熾然、勤修、常行、精勤。其心若不傾於熾然、勤修、常行、精勤，此乃第五之心縛。</p>
<p style="margin-left:2em;text-indent:2em">諸比丘！此為五種心縛。</p>
<p>四</p>
<p style="margin-left:2em;text-indent:2em">諸比丘！為斷此五種之心縛，〔當修四念處。何等為四耶？〕……乃至……</p>
<p style="margin-left:2em;text-indent:2em">〔諸比丘！為斷五種之心縛，〕當修習此四念處。」</p>
<p style="margin-left:22em">第七　念處品〔畢〕</p>
<p style="margin-left:2em;text-indent:2em">此中攝頌曰：</p>
<p style="margin-left:0em;text-indent:0em;" class="lg-abnormal"><div class='lg-row'>（一）學、（二）蓋、（三）〔妙〕欲、</div>
<div class='lg-row'>（四）〔取〕蘊、（五）順下分〔結〕、</div>
<div class='lg-row'>（六）趣、（七）慳、</div>
<div class='lg-row'>（八）順上分〔結〕、</div>
<div class='lg-row'>（九）心荒蕪、（一〇）〔心〕縛。</div>
</p></div></div>
<div class='div-other'><a id='mulu1275' />
<p class='h3'>第八　正勤品</p>
<div class='div-other'><a id='mulu1276' />
<p class='h4'>七十三～八十一</p><p>一</p>
<p style="margin-left:2em;text-indent:2em">「諸比丘！有五種學之弱處。何等為五耶？</p>
<p>二</p>
<p style="margin-left:2em;text-indent:2em">即：殺生、〔不與取、卻邪行、妄語、〕飲酒。</p>
<p style="margin-left:2em;text-indent:2em">諸比丘！此為五種學之弱處。</p>
<p>三</p>
<p style="margin-left:2em;text-indent:2em">諸比丘！為斷此五種學之弱處，當修習四正勤。何等為四正勤耶？</p>
<p>四</p>
<p style="margin-left:2em;text-indent:2em">諸比丘！此處有比丘，為令不生未生之惡不善法，生欲，精進，發勤，策勵其心。為令斷息已生之惡不善法，生欲，精進，發勤，策勵其心。為令增長未生之善法，生欲，精進，發勤，策勵其心。為令住、不忘失、倍增、廣大、修習、圓滿已生之善法，生欲，精進，發勤，策勵其心。</p>
<p style="margin-left:2em;text-indent:2em">諸比丘！為斷彼五種學之弱處，當修習此四正勤。」</p>
<p style="margin-left:2em;text-indent:2em">（乃至於品末，以正勤而加以廣說）</p>
</div>
<div class='div-other'><a id='mulu1277' />
<p class='h4'>八十二　心縛</p><p>一</p>
<p style="margin-left:2em;text-indent:2em">「諸比丘！有五種心縛。何等為五種心縛耶？</p>
<p>二</p>
<p style="margin-left:2em;text-indent:2em">諸比丘！此處有比丘者，於欲而不離貪……乃至……</p>
<p style="margin-left:2em;text-indent:2em">諸比丘！此為五種心縛。</p>
<p>三</p>
<p style="margin-left:2em;text-indent:2em">諸比丘！為斷此五種心縛，當修習四正勤。何等為四正勤耶？</p>
<p>四</p>
<p style="margin-left:2em;text-indent:2em">諸比丘！此處有比丘者〔……乃至……〕</p>
<p style="margin-left:2em;text-indent:2em">諸比丘！為斷彼五種心縛，當修習此四正勤。」</p>
<p style="margin-left:22em">第八　正勤品〔畢〕</p>
</div></div>
<div class='div-other'><a id='mulu1278' />
<p class='h3'>第九　神足品</p>
<div class='div-other'><a id='mulu1279' />
<p class='h4'>八十三～九十一</p><p>一</p>
<p style="margin-left:2em;text-indent:2em">「諸比丘！有五種學之弱處。何等為五耶？</p>
<p>二</p>
<p style="margin-left:2em;text-indent:2em">即：殺生、〔不與取、欲邪行、妄語、〕飲酒。</p>
<p style="margin-left:2em;text-indent:2em">諸比丘！此為五種學之弱處。</p>
<p>三</p>
<p style="margin-left:2em;text-indent:2em">諸比丘！為斷此五種學之弱處，當修習四神足。何等為四神足耶？</p>
<p>四</p>
<p style="margin-left:2em;text-indent:2em">諸比丘！此處有比丘者，修習欲三摩地勤行成就神足，修習勤三摩地〔勤行成就神足，〕〔修習〕心三摩地〔勤行成就神足，〕修習觀三摩地勤行成就神足。</p>
<p style="margin-left:2em;text-indent:2em">諸比丘！為斷彼五種學之弱處，當修習此四神足。〕」</p>
<p style="margin-left:2em;text-indent:2em">〔其餘者以神足而加以廣說〕。</p>
</div>
<div class='div-other'><a id='mulu1280' />
<p class='h4'>九十二　心縛</p><p>一</p>
<p style="margin-left:2em;text-indent:2em">「諸比丘！有五種心縛。何等為五種心縛耶？</p>
<p>二</p>
<p style="margin-left:2em;text-indent:2em">諸比丘！此處有比丘者，於欲而不離貪……乃至……</p>
<p style="margin-left:2em;text-indent:2em">諸比丘！此為五種心縛。</p>
<p>三</p>
<p style="margin-left:2em;text-indent:2em">諸比丘！為斷此五種心縛，當修習四神足。何等為四耶？</p>
<p>四</p>
<p style="margin-left:2em;text-indent:2em">諸比丘！此處有比丘者〔……乃至……〕</p>
<p style="margin-left:2em;text-indent:2em">諸比丘！為斷彼五種心縛，當修習此四神足。」</p>
<p style="margin-left:22em">第九　神足品〔畢〕</p>
<p style="margin-left:2em;text-indent:2em">〔攝頌曰：〕</p>
<p style="margin-left:0em;text-indent:0em;" class="lg-abnormal"><div class='lg-row'>四念處、四正勤、四神足，</div>
<div class='lg-row'>當依照前面所言而加說明。</div>
</p></div></div>
<div class='div-other'><a id='mulu1281' />
<p class='h3'>第十　貪品</p>
<div class='div-other'><a id='mulu1282' />
<p class='h4'>第一章　貪</p>
<div class='div-other'><a id='mulu1283' />
<p class='h5'>第一節　證知</p>
<div class='div-other'><a id='mulu1284' />
<p class='h6'>一</p><p>一</p>
<p style="margin-left:2em;text-indent:2em">「諸比丘！為證知貪，當修習九種法。何等為九種法耶？</p>
<p>二</p>
<p style="margin-left:2em;text-indent:2em">即：不淨想、死想、食違逆想、一切世間不歡喜想、無常想、無常即苦想、苦即無我想、斷想、離貪想是。</p>
<p style="margin-left:2em;text-indent:2em">諸比丘！為證知貪，當修習此九種法。」</p>
</div>
<div class='div-other'><a id='mulu1285' />
<p class='h6'>二</p><p>一</p>
<p style="margin-left:2em;text-indent:2em">「諸比丘！為證知貪，當修習九種法。何等為九種法耶？</p>
<p>二</p>
<p style="margin-left:2em;text-indent:2em">即：初靜慮、第二靜慮、第三靜慮、第四靜慮、空無邊處、識無邊處、無所有處、非想非非想處、想受滅。</p>
<p style="margin-left:2em;text-indent:2em">諸比丘！為證知貪，當修習此九種法。」</p>
</div></div>
<div class='div-other'><a id='mulu1286' />
<p class='h5'>第二～第十節</p><p style="margin-left:2em;text-indent:2em">「諸比丘！為徧知貪……為徧盡……為斷……為盡……為滅……為離貪……為滅盡……為棄捨……為定棄〔貪〕，當修習此九種法。」</p>
</div></div>
<div class='div-other'><a id='mulu1287' />
<p class='h4'>第二～十六章</p><p style="margin-left:2em;text-indent:2em">「〔諸比丘！為徧知〕瞋……癡……忿……恨……覆……惱……嫉……慳……諂……誑……傲……憤發……慢……過慢……憍……」</p>
</div>
<div class='div-other'><a id='mulu1288' />
<p class='h4'>第十七章　放逸</p>
<div class='div-other'><a id='mulu1289' />
<p class='h5'>第一節</p>
<div class='div-other'><a id='mulu1290' />
<p class='h6'>一</p><p>一</p>
<p style="margin-left:2em;text-indent:2em">「〔諸比丘！〕為證知放逸，〔當修習九種法。何等為九種法耶？</p>
<p>二</p>
<p style="margin-left:2em;text-indent:2em">即：不淨想、死想、食違逆想、一切世間不歡喜想、無常想、無常即苦想、苦即無我想、斷想、離貪想。</p>
<p style="margin-left:2em;text-indent:2em">諸比丘！為證知放逸，當修習此九種法〕。」</p>
</div>
<div class='div-other'><a id='mulu1291' />
<p class='h6'>二</p><p>一</p>
<p style="margin-left:2em;text-indent:2em">「〔諸比丘！為證知放逸，當修習九種法。何等為九種法耶？</p>
<p>二</p>
<p style="margin-left:2em;text-indent:2em">即：初靜慮、第二靜慮、第三靜慮、第四靜慮、空無邊處、識無邊處、無所有處、非想非非想處、想受滅。</p>
<p style="margin-left:2em;text-indent:2em">諸比丘！為證知放逸，當修習此九種法〕。」</p>
</div></div>
<div class='div-other'><a id='mulu1292' />
<p class='h5'>第二～第十節</p><p style="margin-left:2em;text-indent:2em">「〔諸比丘！〕為徧知〔放逸〕……為徧盡……為斷……為盡……為滅……為離貪……為滅盡……為棄捨……為定棄〔放逸〕，當修習此九種法。」</p>
<p style="margin-left:2em;text-indent:2em">世尊如是所說。彼諸比丘對於世尊之所說，歡喜受持。</p>
<p style="margin-left:22em">九集畢</p>
</div></div></div></div></div>
</div><!-- end of div[@id='body'] -->
</body></html>