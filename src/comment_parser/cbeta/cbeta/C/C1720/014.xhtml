<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>禪宗頌古聯珠通集</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<div class='other'><a id='mulu37' />
<p class='juan'>禪宗頌古聮珠通集卷第十四　　　田七</p><p class="byline"><span class='note-inline'>(僧錄司右闡教兼靈谷禪寺住持淨戒重校)</span></p>
<ul class="">
<li>祖師機緣
<ul class="">
<li>六祖下六世
<ul class="">
<li>大光誨<span class="note-inline">(一則)</span></li>

<li>九峯虔<span class="note-inline">(十則)</span></li>

<li>鳳翔石柱<span class="note-inline">(一則)</span></li>

<li>湧泉欣<span class="note-inline">(二則)</span></li>

<li>雲盖元<span class="note-inline">(一則)</span></li>

<li>覆船荐<span class="note-inline">(一則)</span></li>

<li>張拙<span class="note-inline">(一則)</span></li>

<li>洛浦安<span class="note-inline">(十二則)</span></li>

<li>韶山普<span class="note-inline">(五則)</span></li>

<li>天盖幽<span class="note-inline">(一則)</span></li>

<li>大原海湖<span class="note-inline">(一則)</span></li>

<li>岩頭奯<span class="note-inline">(十三則)</span></li>

<li>雪峯存<span class="note-inline">(三十一則)</span></li>

<li>高亭簡<span class="note-inline">(一則)</span></li>
</ul></li>
</ul></li>
</ul>
<div class='div-other'><a id='mulu38' />
<div class='div-orig'><p style="margin-left:1em">潭州大光山居誨禪師<span class='note-inline'>(嗣石霜)</span>因僧問秪如達磨是祖否師曰不是祖曰既不是祖又來作甚麼師曰秪為汝不薦曰薦後如何師曰方知不是祖。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>少林續燄事堪奇臘夜梅開雪後枝黃蘗昔年曾有語大唐國裏沒禪師<span class='note-inline'>([舟-(白-日)]霞淳)</span></div>
</p><p style="text-indent:0em" class="lg-abnormal"><div class='lg-row'>覿面全提少室令當機不薦過新羅清風樓上逢知<span class='corr'>己</span>撥動烟塵不柰何<span class='note-inline'>(足庵鑒)</span></div>
</p></div>
<div class='div-orig'><p style="margin-left:1em">瑞州九峯道虔禪師<span class='note-inline'>(嗣石霜)</span>因僧問祖祖相傳復傳何事師曰釋迦慳迦葉富曰如何是釋迦慳師曰無物與人曰如何是迦葉富師曰國內孟嘗君曰畢竟傳底事作麼生師曰百嵗老人分夜燈。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>寂光影裏現全身貴異天然逈出倫家富兒奴偏得力夜分燈火照西隣<span class='note-inline'>([舟-(白-日)]霞淳)</span></div>
</p></div>
<div class='div-orig'><p style="margin-left:1em">九峯因僧問如何是學人自<span class='corr'>己</span>師曰更問阿誰曰便恁麼承當時如何師曰須彌還更戴須彌。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>自家冷暖自家知祖意西來更問誰全體承當全體是須彌頂上戴須彌<span class='note-inline'>(石溪月)</span></div>
</p></div>
<div class='div-orig'><p style="margin-left:1em">九峯因僧問西天坐夏以蠟人為驗多有得道果者未審此間如何師曰頭戴午夜月脚[跍-十+水]黃金地曰此人還轉也無師曰爭得不轉曰如何轉師曰今世<span class='corr'>已</span>聞龍退骨。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>午夜山房月色深十分明白墮功勛撥開向上通天竅煙嶂重重不見人<span class='note-inline'>(自得<span class='corr'>暉</span>)</span></div>
</p></div>
<div class='div-orig'><p style="margin-left:1em">九峯因僧問十二時中如何合道師曰無心合道曰畢竟如何師曰土上覔泥猶自可波中求水實堪悲。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>牽驢飲江水鼻吹波浪起岸上蹄[跍-十+水]蹄水中觜連觜<span class='note-inline'>(方庵顯)</span></div>
</p></div>
<div class='div-orig'><p style="margin-left:1em">九峯因僧問如何是不壞身師曰正是曰學人不會請師直指師曰適來曲多少。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>不壞身正是正是不壞身適來曲多少扭得鼻頭辛<span class='note-inline'>(石溪月)</span></div>
</p></div>
<div class='div-orig'><p style="margin-left:1em">九峯因石霜遷化眾請首座住持師時為侍者白眾問首座曰先師道休去歇去冷啾啾去一條白練去古廟香炉去一念萬年去明什麼邊事會得即住持會不得不可首座對曰明一色邊事師曰與麼則不會先師意在座曰但裝香來香煙断處若去得即會先師意若去不得即不會師遂焚香香炷未断座遂脫去師拊首座背曰坐脫立亡即不無先師意未夢見在。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>張家養得數箇兒大者効爺治家業中有一男藝最精氣宇如王威德別別別[跍-十+水]翻滄海兮不顧驪龍喝散白雲兮不<span class='corr'>羨</span>明月<span class='note-inline'>(海印信)</span></div>
</p><p style="text-indent:0em" class="lg-abnormal"><div class='lg-row'>石霜繼嗣擇高才上座貪程去不回只愛寒灰無[焰-臼+(〡*日)]起豈知枯木放花開虔侍者實堪哀先師大意雖明得未免長拖破草鞋<span class='note-inline'>(佛慧泉)</span></div>
</p><p style="text-indent:0em" class="lg-abnormal"><div class='lg-row'>世間何事最堪悲無孔由來是鉄鎚爐冶不能烹得破任教千古與風吹<span class='note-inline'>(保寧勇)</span></div>
</p><p style="text-indent:0em" class="lg-abnormal"><div class='lg-row'>坐亡立脫數如麻幾箇於茲路不差翻憶石霜曾有語不光華處盡光華<span class='note-inline'>(智海清)</span></div>
</p><p style="text-indent:0em" class="lg-abnormal"><div class='lg-row'>一片虛空亘古今麟龍頭角競踈親坐亡立脫知多少鐵樹花開別是春<span class='note-inline'>(開福寧)</span></div>
</p><p style="text-indent:0em" class="lg-abnormal"><div class='lg-row'>帶角披毛異類身寒灰枯木眼中塵雖然未會先師意爭柰臨行一著親<span class='note-inline'>([舟-(白-日)]霞淳)</span></div>
</p><p style="text-indent:0em" class="lg-abnormal"><div class='lg-row'>枯木堂中第一人坐觀成敗枉精神可憐明一色邊事直至而今沒眼筋<span class='note-inline'>(寶峯照)</span></div>
</p><p style="text-indent:0em" class="lg-abnormal"><div class='lg-row'>雖然一箭定天山百戰塲中出手難莫道古祠香火断神前自有酒臺盤<span class='note-inline'>(上方益)</span></div>
</p><p style="text-indent:0em" class="lg-abnormal"><div class='lg-row'>座元脫去有生機侍者因何不肯伊若謂石霜明一色似將掃帚畫蛾眉<span class='note-inline'>(地藏恩)</span></div>
</p><p style="text-indent:0em" class="lg-abnormal"><div class='lg-row'>香煙淡淡風飄處首座凝凝坐脫時不是久叅虔侍者石霜巴鼻有誰知<span class='note-inline'>(張無盡)</span></div>
</p><p style="text-indent:0em" class="lg-abnormal"><div class='lg-row'>本分漁人一釣舟千波萬浪裏遨遊兒孫不慣風濤惡走入蘆花不轉頭<span class='note-inline'>(慈受深)</span></div>
</p><p style="text-indent:0em" class="lg-abnormal"><div class='lg-row'>脫去還如臂屈伸先師旨趣得來親貪他一粒多年粟失却家中萬斛珎義重天倫虔侍者平生肝膽若為論芳草渡頭輕舉步等閑身在杏花村<span class='note-inline'>(佛燈珣)</span></div>
</p><p style="text-indent:0em" class="lg-abnormal"><div class='lg-row'>石霜一宗親傳九峯香消脫去正脉難通月巢鶴作千年夢雪屋人迷一色功坐断十方猶點額密移一步看飛龍<span class='note-inline'>(天童覺)</span></div>
</p><p style="text-indent:0em" class="lg-abnormal"><div class='lg-row'>涅槃城裏未為親帶角披毛始是真相逢盡道休官去林下何曾見一人<span class='note-inline'>(大洪遂)</span></div>
</p><p style="text-indent:0em" class="lg-abnormal"><div class='lg-row'>一片虛凝絕謂情白雲消散彩霞橫行人莫恠貪程速坐守寒巖異草青<span class='note-inline'>(雲岩因)</span></div>
</p><p style="text-indent:0em" class="lg-abnormal"><div class='lg-row'>石人不怕獅子吼須彌頂上反筋斗滄溟竭盡正三更生鐵崑崙雲外走<span class='note-inline'>(雪竇宗)</span></div>
</p><p style="text-indent:0em" class="lg-abnormal"><div class='lg-row'>死中得活人無數活中得死古來稀只知枯木回春早蹉過寒灰再燄時虔侍者也是癡雖然會得先師意未免全身䧟虎機<span class='note-inline'>(圓悟勤)</span></div>
</p></div>
<div class='div-orig'><p style="margin-left:1em">萬丈寒潭徹底清霜天午夜欲生冰釣魚要擲金鱗餌撥轉蘆篷向月明正堂辯九峯因僧問人人盡道請益未審師還拯濟也無師曰汝道巨岳還曾乏寸土麼曰四海叅尋當為何事師曰演若迷頭心自狂曰還有不狂者麼師曰有曰如何是不狂者師曰突曉途中眼不開。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>寒谷生洪律全超極濟功園林變花柳何必待春風<span class='note-inline'>(方菴顯)</span></div>
</p><p style="text-indent:0em" class="lg-abnormal"><div class='lg-row'>巨岳何曾之寸土演若迷頭狂未回叅尋喜有得力句突曉途中眼未開且居門外<span class='note-inline'>(石溪月)</span></div>
</p></div>
<div class='div-orig'><p style="margin-left:1em">九峯因僧問如何是把定乾坤眼師曰乾坤在裏許曰乾坤眼何在師曰正是乾坤眼曰適來為什麼道乾坤在裏許師曰若不恁麼髑髏前見鬼無數<span class='note-inline'>(<span class='corr'>五</span>燈會元稍異)</span>。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>識問不亂荅識荅不亂問問荅有來由直下明知見果然明得破不被髑髏換奉勸叅學人子細叅詳看大圓智一拳拳倒黃鶴樓一趯趯反鸚鵡洲有意氣時添意氣不風流處也風流<span class='note-inline'>(虛堂愚)</span></div>
</p></div>
<div class='div-orig'><p style="margin-left:1em">九峯因僧問古人道因真立妄從妄顯真是否師曰是曰如何是真心師曰不雜食是曰如何是妄心師曰攀緣起倒是曰離此二途如何是本體師曰本體不離曰為甚麼不離師曰不敬功德天誰嫌黑暗女。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>是真是妄披金擇沙同門出入宿世冤家<span class='note-inline'>(方菴顯)</span></div>
</p></div>
<div class='div-orig'><p style="margin-left:1em">九峯示眾曰常住法身不生不滅僧問既是不生不滅為什麼六道輪迴師曰為有心故曰以何方便當證法身師曰以虛空心合虛空理曰證後如何師曰任從三界轉徒聽四生奔復曰會麼曰不會師曰禮拜着。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>精金須百鍊百鍊色不回學道貴無心無心道即恢更深秋夜月古廟香爐灰法身無一物山岳空崔嵬<span class='note-inline'>(南堂興)</span></div>
</p></div>
<div class='div-orig'><p style="margin-left:1em">鳳翔府石柱禪師<span class='note-inline'>(嗣石霜)</span>師遊方時到洞山時虔和尚垂語曰有四種人一人說過佛祖一步行不得一人行過佛祖一句說不得一人說得行得一人說不得行不得阿那箇是其人師出眾曰一人說過佛祖行不得者秪是無舌不許行一人行過佛祖一句說不得者秖是無足不許說一人說得行得者秖是凾蓋相稱一人說不得行不得者如断命求活此是石女兒擔枷帶鎻山曰闍黎分上作麼生師曰該通分上卓卓寧彰山曰秖如海上明公秀又作麼生師曰幻人相逢拊掌呵呵。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>海底泥牛耕白月雲中木馬驟清風胡僧懶棒西乾鉢半夜乘舟過海東<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">台州湧泉景欣禪師<span class='note-inline'>(嗣石霜)</span>因僧問如何是相傳底事師曰龍吐長生水魚吞無盡漚曰請師挑硩師曰擂鼓轉船頭棹穿波底月。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>依依半月沉寒水耿耿三星落碧巑昔日雲巖曾漏泄金輪王子寶花冠<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">湧泉欣因唐武宗廢教在院看牛時有彊德二禪客到於路次見師騎牛不識乃云蹄角甚分明爭柰騎者不識師驟牛而去二禪客相次憩於樹下煎茶師回下牛近前問訊與坐喫茶師乃問二禪客近離甚處云那邊師曰那邊事作麼生禪客提起茶盞師曰此猶是這邊那邊事作麼生二人無對師曰莫道騎牛者不識好。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>芳草漫漫豈變秋牧童白牯恣優游異中有路人難見却謂騎牛不識牛<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">潭州雲蓋山志元禪師<span class='note-inline'>(嗣石霜)</span>因僧問石霜萬戶俱閉即不問萬戶俱開時如何霜曰堂中事作麼生僧無對經半年方始下一轉語曰無人接得渠霜曰道即大殺道秖道得八成曰和尚又且如何霜曰無人識得渠師聞知乃禮拜乞為舉霜不肯師乃抱霜上方丈曰和尚若不道打和尚去在霜曰得在師頻禮拜霜曰無人識得渠師於言下頓省。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>古殿巖開月鎻松霜凝雪露韻無窮星前人臥千峯室佛祖無因識得儂<span class='note-inline'>(投子青)</span></div>
</p><p style="text-indent:0em" class="lg-abnormal"><div class='lg-row'>無人接得渠遺逼馬相如果來橋上也記得柱頭書無人識得渠棊局醉樵夫回頭斧柯爛大海亦成枯<span class='note-inline'>(天童覺二)</span></div>
</p><p style="text-indent:0em" class="lg-abnormal"><div class='lg-row'>接得與識得誰復較錙銖若問堂中事堂中事轉踈只如雲蓋悟去又作麼蘇嚕蘇嚕<span class='note-inline'>(最菴印)</span></div>
</p></div>
<div class='div-orig'><p style="margin-left:1em">福州覆船山洪荐禪師<span class='note-inline'>(嗣石霜)</span>因僧問抱璞投師師還接否師以手拍香臺僧禮拜師曰禮拜則不無其中事作麼生僧却拍香臺師曰舌頭不出口。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>舌頭不出口三三成九九筭到香臺邊彼此落人後<span class='note-inline'>(月堂昌)</span></div>
</p></div>
<div class='div-orig'><p style="margin-left:1em">張拙秀才<span class='note-inline'>(見石霜)</span>因禪月大師指叅石霜霜問何姓曰姓張名拙霜曰覔巧了不可得拙自何來公忽有省呈偈曰光明寂照徧河沙凡聖含靈共我家一念不生全體現六根纔動被雲遮斷除煩惱重增病趣向真如亦是邪隨順世緣無罣礙涅槃生死等空華。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>老倒石霜無忌諱當頭一句曾提起只因當日老婆心千古寥寥掛唇齒<span class='note-inline'>(佛鑑懃)</span></div>
</p><p style="text-indent:0em" class="lg-abnormal"><div class='lg-row'>臚傳不<span class='corr'>羨</span>擅嘉聲錯認山河作眼睛巧拙一時俱裂破斷除煩惱病重增<span class='note-inline'>(笑翁堪)</span></div>
</p><p style="text-indent:0em" class="lg-abnormal"><div class='lg-row'>進前峭壁三千丈退後懸崖幾萬重珎重大唐張拙老鐵鎚無孔舞春風<span class='note-inline'>(寶葉源)</span></div>
</p></div>
<div class='div-orig'><p style="margin-left:1em">澧州洛浦山元安禪師<span class='note-inline'>(嗣夾山)</span>久為臨濟侍者一日辝去濟陞堂曰臨濟門下有箇赤梢鯉魚搖頭擺尾向南方去不知向誰家虀甕裏淹殺師游歷罷直徃夾山卓菴經年不訪夾山山修書令僧馳徃師接得便坐却再展手索僧無對師便打曰歸去舉似和尚僧回舉似山曰這僧若開書三日內必來若不開書斯人救不得也師果三日後至見山不禮拜乃當面叉手而立山曰雞捿鳳巢非其同類出去師曰自遠趨風請師一接山曰目前無闍黎此間無老僧師便喝山曰住住且莫草草怱怱雲月是同溪山各異截断天下人舌頭即不無闍黎爭教無舌人解語師佇思山便打因茲服膺興化代云但知作佛莫愁眾生。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>無伴石人夜入山雪籠紅頂綠衣寒喝開刼肇三峯頂捧出金襴對日看<span class='note-inline'>(投子青)</span></div>
</p><p style="text-indent:0em" class="lg-abnormal"><div class='lg-row'>喝下承當草<span class='corr'>已</span>深却來蘭浦訪知音溪山雲月何甞異今古誰人鑑此心<span class='note-inline'>(成枯木)</span></div>
</p><p style="text-indent:0em" class="lg-abnormal"><div class='lg-row'>執侍巾瓶二十年搖頭擺尾出林泉悠悠直徃南方去虀甕淹來得穩眠<span class='note-inline'>(雲居祐)</span></div>
</p><p style="text-indent:0em" class="lg-abnormal"><div class='lg-row'>搖頭擺尾赤梢鱗徹底無依解轉身截断舌頭饒有術拽回鼻孔妙通神夜明簾外兮風月如晝枯木巖前兮花木長春無舌人無舌人正令全提一句新獨步寰中明了了任從天下樂欣欣<span class='note-inline'>(天童覺)</span></div>
</p></div>
<div class='div-orig'><p style="margin-left:1em">洛浦因僧問供養百千諸佛不如供養一箇無心道人未審百千諸佛有何過無心道人有何德師曰一片白雲橫谷口幾多歸鳥盡迷巢。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>拾得踈慵非覺曉寒山懶墮不知歸聲前一句圓音羙物外三山片月輝<span class='note-inline'>([舟-(白-日)]霞淳)</span></div>
</p><p style="text-indent:0em" class="lg-abnormal"><div class='lg-row'>是佛由來尚涉功明心方與道相同花開花落緣何事盡属無私造化中<span class='note-inline'>(成枯木)</span></div>
</p><p style="text-indent:0em" class="lg-abnormal"><div class='lg-row'>百千諸佛眉彎曲無證無修眼搭癡[跍-十+水]着未消連底凍一時認作碧琉璃<span class='note-inline'>(佛智裕)</span></div>
</p><p style="text-indent:0em" class="lg-abnormal"><div class='lg-row'>故山岌岌鎻寒烟未肯將心輕授傳玉女夜尋無字印石人遙指月明前<span class='note-inline'>(自得暉)</span></div>
</p></div>
<div class='div-orig'><p style="margin-left:1em">洛浦因僧問學人擬歸鄉時如何師曰家破人亡子歸何處曰恁麼則不歸去也師曰庭前殘雪日輪消室內游塵遣誰掃乃有偈曰。</p>
<p>决志歸鄉去乘船渡五湖舉篙星月隱停棹日輪孤解纜離邪岸張帆出正途到來家蕩盡免作屋中愚。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>太平鄉國路空賖歸興悠悠思莫涯撒手到家何所有琉璃寶殿鎻空華<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">洛浦因僧問如何是一大藏教[(冰-水+〡)*ㄆ]不得者師曰雨滋三草秀片玉本來輝。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>畢鉢巖前曉帶春香風時結鷲峯層須知玉像瓶中塔別有輝天照地燈<span class='note-inline'>(投子青)</span></div>
</p></div>
<div class='div-orig'><p style="margin-left:1em">洛浦因僧問一毫吞盡巨海於中更復何言師曰家有白澤之圖必無如是妖恠保福別云家無白澤之圖亦無如是妖恠。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>巖前雖有雲千頃戶內殊無半夜燈極目危巒今古宿暮天斜照碧層層<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">洛浦因僧問如何是祖師西來意師曰青嵐覆處出就藏鋒白月輝時碧潭無影。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>群花未發梅先拆萬木凋零栢轉奇雲淡不彰篩月影烟輕那露引風枝<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">洛浦因龐居士禮拜起曰仲夏毒熱孟冬薄寒師曰莫錯曰龐公年老師曰何不寒時道寒熱時道熱曰患聾作麼師曰放你三十棒曰啞却我口塞却你眼。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>直下啞却我口分明塞却你眼由來洛浦龐公未出睦州擔板覿面全提照古今冬寒夏熱憑誰揀<span class='note-inline'>(靈源清)</span></div>
</p></div>
<div class='div-orig'><p style="margin-left:1em">洛浦因僧問祖意教意是同是別師曰日月並輪輝誰家別有路曰恁麼則顯晦殊途事非一槩師曰但自不亡羊何須泣岐路。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>月篩松影高低樹日照池心上下天赫赫炎空非卓午團團秋夜不知圓<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">洛浦因僧問如何是佛法大意師曰雲覆孤峯峯不白雨滋石筍筍初生。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>海底龍吟雲雨潤林中虎嘯谷風清莫言滿路生荊棘况是貧家少送迎<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">洛浦因蛤溪道者相訪師問自從犂溪相別今得幾年曰和尚猶記得昔時事師曰見說道者緫忘却年月也曰和尚住持事繁且容子細看師曰打即打會禪漢曰某甲消得師曰道者住山事繁。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>這般消息不尋常蟾桂枝枝有遠香昨夜姮娥呈巧妙眼睛直上綉鴛鴦<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">洛浦因僧問眾手淘金誰是得者師曰拳中舊寶不揀披沙曰恁麼則展手不逢也師曰莫將鶴唳擬作鶯啼。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>淘金豈假披沙得石觸波瀾猶費力露柱三更忽放光此時未審何人識<span class='note-inline'>([舟-(白-日)]霞淳)</span></div>
</p></div>
<div class='div-orig'><p style="margin-left:1em">洛浦示疾十二月一日告眾曰吾非明即後也今有一事問汝等若道這箇是即頭上安頭若道不是即斬頭求活第一座對曰青山不舉足日下不挑燈師曰是甚麼時節作這箇語話時有彥從上座對曰離此二途請和尚不問師曰未在更道曰彥從道不盡師曰我不管汝盡不盡曰彥從無侍者祗對和尚師便休至夜令侍者喚從問曰闍黎今日祗對甚有道理汝合體得先師意先師道目前無法意在目前不是目前法非耳目之所到且道那句是賔那句是主若擇得出分付鉢袋子曰彥從不會師曰汝合會曰彥從實不會師喝出乃曰苦苦玄覺云且道從上座實不會是怕見鉢袋子粘着伊。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>餌雲鈎月釣清津年老心孤未得鱗一曲離騷歸去後汨羅江上獨醒人<span class='note-inline'>(天童覺)</span></div>
</p><p style="text-indent:0em" class="lg-abnormal"><div class='lg-row'>紙衣下事不假胞胎懸崖撒手襁褓嬰孩涅槃會上道塲開單傳直指狀元來<span class='note-inline'>(南堂興)</span></div>
</p></div>
<div class='div-orig'><p style="margin-left:1em">洛京韶山寰普禪師<span class='note-inline'>(嗣夾山)</span>因僧問如何是韶山境師曰古今猿鳥呌翠色薄烟籠曰如何是境中人師曰退後看。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>最好韶山境烟籠翠色輕欲描描未就猿鳥一聲聲<span class='note-inline'>(石溪月)</span></div>
</p></div>
<div class='div-orig'><p style="margin-left:1em">韶山因遵布衲訪師在山下相見遵問韶山路向甚麼處去師以手指曰鳴那青青黯黯處去遵近前把住曰久嚮韶山莫便是否師曰是即是闍黎有甚麼事遵曰擬伸一問師還荅否師曰看君不是金牙作爭解彎弓射蔚遲曰鳳凰直入烟霄去誰怕林間野雀兒師曰當軒畫鼓從君擊試展家風似老僧曰一句逈超十聖外松蘿不與月輪齊師曰饒君直出威音外猶較韶山半月<span class='note-inline'>(程曰)</span>過在甚處師曰倜倘之辭時人知有曰恁麼則真玉泥中異不撥萬機塵師曰曾般門下徒施巧曰學人則恁麼未審師意如何師曰玉女夜拋梭織錦於西舍曰莫便是和尚家風也無師曰耕夫製玉漏不是行家作曰此猶是文言如何是和尚家風師曰橫身當宇宙誰是出頭人遵無語師遂同歸山纔人事了師召近前曰闍黎有衝天之氣老僧有入地之謀闍黎橫吞巨海老僧背負須彌闍黎按劒上來老僧掗鎗相待向上一路速道速道曰明鏡當臺請師一鑒師曰不鑒曰為甚不鑒師曰水淺無魚徒勞下釣遵無語師便打。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>趨時適變隨物窮通鴻鵠之志誰辨雌雄韓侯未遇布衲家風三秦席卷非無計忠義何勞憶蒯通<span class='note-inline'>(方庵顯)</span></div>
</p></div>
<div class='div-orig'><p style="margin-left:1em">韶山因僧問是非不到處還有句也無師曰有曰是甚麼句師曰一片白雲不露醜。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>一片孤雲不露醜白雲兒倚青山父鶴巢露滴夢初回新月半鈎升萬戶<span class='note-inline'>(自得暉)</span></div>
</p><p style="text-indent:0em" class="lg-abnormal"><div class='lg-row'>獨向滄溟截眾流等閒舞掉擲金鈎白雲不露烟波闊橫笛一聲天地秋<span class='note-inline'>(木庵永)</span></div>
</p></div>
<div class='div-orig'><p style="margin-left:1em">韶山因僧問如何是和尚家風師曰絕頂無根草無風葉自搖。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>妙峯孤頂偏肥膩天產靈苗不觸地翠葉無風常自搖清香那逐春光媚<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">韶山因僧到叅禮拜起立師曰大才藏拙戶僧過一邊立師曰喪却棟梁材。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>叉手須知<span class='corr'>已</span>隔津更重進步轉漂淪頑銅若作黃金貨秪可瞞他無眼人<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">鳳翔府天蓋山幽禪師<span class='note-inline'>(嗣夾山)</span>有一院名無垢淨光造浴室有人問既是無垢淨光為甚麼却造浴室僧無語後請師代師曰三秋明月夜不是騁團圓。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>雖然荅盡深深意爭柰投機句未親欲會本來無垢的更須入水見長人<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">太原海湖禪師<span class='note-inline'>(嗣夾山)</span>因有人請灌頂三藏供養敷座訖師乃就彼位坐時有雲涉座主問曰和尚甚麼年行道師曰座主近前來涉近前師曰秪如憍陳如是甚麼年行道涉茫然師喝曰這尿床鬼。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>多是從人學得來一生空把口胡開欲窮此岸虛明地七佛前前緫不該<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">鄂州巖頭全奯禪師<span class='note-inline'>(嗣德山)</span>一日叅德山方跨門便問是凡是聖山便喝師禮拜有人舉似洞山山曰若不是奯公大難承當師曰洞山老人不識好惡錯下名言我當時一手擡一手搦。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>巖頭老漢凡聖孰辨半僧半俗可貴可賤三文取箇黑撈波江邊相喚摝鰕蜆<span class='note-inline'>(法雲秀)</span></div>
</p><p style="text-indent:0em" class="lg-abnormal"><div class='lg-row'>平川走兔放蒼鷹一搦便㗖雙眼睛毒手奪來人買去柰何斤兩未分明<span class='note-inline'>(保寧勇)</span></div>
</p><p style="text-indent:0em" class="lg-abnormal"><div class='lg-row'>一喝驚天動地雷海翻太華洞然開巖頭膽喪䰟飛也謾道當時手搦擡<span class='note-inline'>(踈山如)</span></div>
</p><p style="text-indent:0em" class="lg-abnormal"><div class='lg-row'>好手呈機不露鋒慣將雙劒定雌雄忽雷迸出驚天地華岳三峯倒卓空<span class='note-inline'>(湛堂深)</span></div>
</p><p style="text-indent:0em" class="lg-abnormal"><div class='lg-row'>大鵬[持-土+(十/田)]風蒼龍出海手擡手搦日上月下霜雪嚴凝識嵗寒雙陸盆邊須喝采<span class='note-inline'>(最菴印)</span></div>
</p><p style="text-indent:0em" class="lg-abnormal"><div class='lg-row'>前箭猶輕後箭深無限平人被陸沉箇裏豁開天地眼吹毛拈起任橫行<span class='note-inline'>(木菴永)</span></div>
</p></div>
<div class='div-orig'><p style="margin-left:1em">巖頭初叅德山展坐具禮拜次山以拄杖挑却坐具於階下師下階拾起搭向皆上便去叅堂山曰不肯子放只肯子[(冰-水+〡)*ㄆ]。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>動絃別曲葉落知秋不肯子放只肯子[(冰-水+〡)*ㄆ]來年更有新條在惱亂春風卒未休<span class='note-inline'>(遯菴演)</span></div>
</p></div>
<div class='div-orig'><p style="margin-left:1em">巖頭示眾曰吾教意如塗毒鼓擊一聲遠近聞者悉皆喪身失命時有小嚴上座出問云如何是塗毒鼓師兩手按膝亞身云韓信臨朝底。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>佛法無情報尒曹忽生忽殺在吹毛若教韓信得妙訣自是深明防漢高<span class='note-inline'>(<span class='corr'>南</span>岩勝)</span></div>
</p></div>
<div class='div-orig'><p style="margin-left:1em">巖頭因僧問古帆不掛時如何師曰後園驢喫草。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>槌打不碎火燒不着天上人間何處安泊阿呵呵是什麼莫咬破須爛嚼<span class='note-inline'>(海印信)</span></div>
</p><p style="text-indent:0em" class="lg-abnormal"><div class='lg-row'>古帆不掛是巖頭月冷風高下直鈎誰見後園驢喫草脫籠卸䭾飽齁齁<span class='note-inline'>(大洪遂)</span></div>
</p><p style="text-indent:0em" class="lg-abnormal"><div class='lg-row'>後園驢喫草一老一不老驀地撞出來闘湊得恰好<span class='note-inline'>(徑山杲)</span></div>
</p><p style="text-indent:0em" class="lg-abnormal"><div class='lg-row'>後園驢喫草莫隨言語討跳上驀腰騎來徃長安道<span class='note-inline'>(鼓山珪)</span></div>
</p><p style="text-indent:0em" class="lg-abnormal"><div class='lg-row'>風信不來春色老却憶後園驢喫草滿天明月贈行人野客溪邊歸路早<span class='note-inline'>(楚方安)</span></div>
</p><p style="text-indent:0em" class="lg-abnormal"><div class='lg-row'>後園驢喫草可憐無限虛生老半夜盲人問故鄉不知身在長安道<span class='note-inline'>(雪竇宗)</span></div>
</p><p style="text-indent:0em" class="lg-abnormal"><div class='lg-row'>後園驢喫草蘆花輥雪飛霜前雙白鴈孤影落天池<span class='note-inline'>(塗毒䇿)</span></div>
</p><p style="text-indent:0em" class="lg-abnormal"><div class='lg-row'>古帆未掛時後園驢喫草日短苦夜長行人須及早<span class='note-inline'>(雪菴瑾)</span></div>
</p></div>
<div class='div-orig'><p style="margin-left:1em">巖頭因僧問古帆掛後如何師曰小魚吞大魚。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>古帆掛後更何疑學問依前又是迷大小二魚俱一海爭柰鈎頭餌不齊<span class='note-inline'>(汾陽昭)</span></div>
</p><p style="text-indent:0em" class="lg-abnormal"><div class='lg-row'>小魚吞大魚直路太縈紆古帆休更問處處得逢渠<span class='note-inline'>(徑山杲)</span></div>
</p><p style="text-indent:0em" class="lg-abnormal"><div class='lg-row'>小魚吞大魚門上釘桃符邪魔俱不入佛法也消除<span class='note-inline'>(鼓山珪)</span></div>
</p><p style="text-indent:0em" class="lg-abnormal"><div class='lg-row'>的的古帆<span class='corr'>已</span>掛後小魚吞却大頭魚雖然李廣運神箭自古張顛解草書<span class='note-inline'>(照堂一)</span></div>
</p><p style="text-indent:0em" class="lg-abnormal"><div class='lg-row'>不動蒲帆問一言大魚却被小魚吞直從意外超唇吻始信巖頭無腦門<span class='note-inline'>(天目禮)</span></div>
</p></div>
<div class='div-orig'><p style="margin-left:1em">巖頭因僧問塵中如何辨主師曰銅砂鑼裏盛油。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>塵中辨主最難明千人萬人少一惺銅砂鑼油今古淨與君㧞却眼中釘<span class='note-inline'>(汾陽昭)</span></div>
</p><p style="text-indent:0em" class="lg-abnormal"><div class='lg-row'>塵中辨主眼分明特地尋方更點睛堪笑耆婆雖瞑眩至今南北絕人行<span class='note-inline'>(佛印元)</span></div>
</p><p style="text-indent:0em" class="lg-abnormal"><div class='lg-row'>礎潤天將雨雲開月正明漁翁閑引釣牽動一潭星<span class='note-inline'>(海印信)</span></div>
</p><p style="text-indent:0em" class="lg-abnormal"><div class='lg-row'>銅砂鑼裏滿盛油正是毗盧印後收更有塵中辨得主太平將將盡封侯<span class='note-inline'>(雲溪恭)</span></div>
</p><p style="text-indent:0em" class="lg-abnormal"><div class='lg-row'>銅砂鑼裏油清淨照見塵中舊主人寄語禪人猛叅取莫教孤負此生身<span class='note-inline'>(草堂清)</span></div>
</p><p style="text-indent:0em" class="lg-abnormal"><div class='lg-row'>終日廛中走廛中渾大有堪笑五湖人衲衣貧抖擻<span class='note-inline'>(大溈智)</span></div>
</p><p style="text-indent:0em" class="lg-abnormal"><div class='lg-row'>銅砂鑼裏滿盛油生菜還他蘿蔔頭但看來年正月半家家門首掛燈毬<span class='note-inline'>(佛鑑懃)</span></div>
</p><p style="text-indent:0em" class="lg-abnormal"><div class='lg-row'>頂起砂鑼時身心都不見西風一陣來落葉兩三片<span class='note-inline'>(塗毒䇿)</span></div>
</p><p style="text-indent:0em" class="lg-abnormal"><div class='lg-row'>村飲夜歸來健倒三四五摩挲青莓苔莫瞋驚着汝<span class='note-inline'>(息菴觀)</span></div>
</p><p style="text-indent:0em" class="lg-abnormal"><div class='lg-row'>銅砂鑼裏滿盛油潦倒巖頭不識羞却向蟭螟眼睫上樓頭浪宕逞風流<span class='note-inline'>(空叟印)</span></div>
</p><p style="text-indent:0em" class="lg-abnormal"><div class='lg-row'>百萬雄兵入漢關威如猛虎陣如山單刀直取顏良首不是關公也大難<span class='note-inline'>(無境徹)</span></div>
</p><p style="text-indent:0em" class="lg-abnormal"><div class='lg-row'>塵中辨主問巖頭心識如何會得休鼻孔眼睛都要見銅砂鑼裏滿盛油<span class='note-inline'>(橫川珙)</span></div>
</p></div>
<div class='div-orig'><p style="margin-left:1em">巖頭問欽山如何是真言欽曰南無佛陀耶。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>隨機有問隨機荅不是禪兮不是玄後代無端翻譯出却將梵語作唐言<span class='note-inline'>(退耕寧)</span></div>
</p></div>
<div class='div-orig'><p style="margin-left:1em">巖頭凡有所問只噓一聲。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>龍臥碧潭靜雲收皓月圓七星光燦爛誰薦未生前<span class='note-inline'>(大洪遂)</span></div>
</p></div>
<div class='div-orig'><p style="margin-left:1em">巖頭因僧問路逢猛虎時如何師曰拶。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>巖頭一拶虛空迸裂父子不傳神仙妙訣<span class='note-inline'>(破菴先)</span></div>
</p></div>
<div class='div-orig'><p style="margin-left:1em">巖頭示眾云大凡唱教須從無欲中流出三句只是理論咬去咬住欲去不去欲住不住或時一向不去或時一向不住。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>三文買箇撈波子摝蜆摝鰕經幾年逆順短長休要說誰家屋裏竈無烟<span class='note-inline'>(虛堂愚)</span></div>
</p></div>
<div class='div-orig'><p style="margin-left:1em">巖頭值沙汏於鄂渚湖邊作渡子兩岸各掛一板有人過渡打板一下師曰阿誰或曰要過那邊去師乃舞棹迎之一日因一婆抱一孩兒來乃曰呈橈舞棹即不問且道婆手中兒甚處淂來師便打婆曰婆生七子六箇不遇知音秪這一箇也不消淂便拋向水中。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>買賣交關直須當價若少分文定遭行罵休行罵遠近聞之成話欛<span class='note-inline'>(海印信)</span></div>
</p><p style="text-indent:0em" class="lg-abnormal"><div class='lg-row'>時展家風與眾殊探身虎穴有功夫拈橈擊處留無計夜靜同誰泛五湖<span class='note-inline'>(三祖宗)</span></div>
</p><p style="text-indent:0em" class="lg-abnormal"><div class='lg-row'>親兒弃了更無親撒手歸家罷問津呈橈舞棹波中客休向江頭覔渡人<span class='note-inline'>(真如喆二)</span></div>
</p><p style="text-indent:0em" class="lg-abnormal"><div class='lg-row'>老來無累亦無囙獨寢高堂只此身除却江中混波客復誰還是不覊人咄㦲箇老婆親兒不柰何富嫌千口少貧恨一身多<span class='note-inline'>(楮衲秀)</span></div>
</p><p style="text-indent:0em" class="lg-abnormal"><div class='lg-row'>舞棹呈橈意自殊相逢江上話程途親兒擲了獨歸去春水溶溶碧滿湖<span class='note-inline'>(智海普融平)</span></div>
</p><p style="text-indent:0em" class="lg-abnormal"><div class='lg-row'>舞棹呈橈古渡頭婆婆相見問來由何人[拚-ㄙ+ㄊ]得親生子拋向江心更不[(冰-水+〡)*ㄆ]<span class='note-inline'>(上方益)</span></div>
</p><p style="text-indent:0em" class="lg-abnormal"><div class='lg-row'>鄂陽江口擲釣絲摝蜆撈蝦不計時驀被老婆相借問藂林千古振雄規如今過在邪師客擺手相逢論棄兒意在目前如會淂莫信傍人說是非<span class='note-inline'>(佛燈珣)</span></div>
</p><p style="text-indent:0em" class="lg-abnormal"><div class='lg-row'>借路經過常式事誰知祖禰累兒孫婆婆耐恨江頭棄留得佳聲四海聞<span class='note-inline'>(月菴果)</span></div>
</p><p style="text-indent:0em" class="lg-abnormal"><div class='lg-row'>親兒棄了復何言月在波心印碧天獨有一身無繫累困眠醒坐任隨緣<span class='note-inline'>(踈山<span class='corr'>如</span>)</span></div>
</p><p style="text-indent:0em" class="lg-abnormal"><div class='lg-row'>鄂陽江上垂鈎線時節相逢錦鱗現拈來信手任縱橫逐浪隨波無頋戀<span class='note-inline'>(大溈智)</span></div>
</p><p style="text-indent:0em" class="lg-abnormal"><div class='lg-row'>一子親生步步隨呈橈舉棹指人歸老婆遭打機先露海岳掀翻動四維<span class='note-inline'>(簡堂機)</span></div>
</p><p style="text-indent:0em" class="lg-abnormal"><div class='lg-row'>一葉扁舟泛渺茫呈橈舞棹別宮商山雲海月俱拋棄贏得莊周蝶夢長<span class='note-inline'>(尼無著揔)</span></div>
</p><p style="text-indent:0em" class="lg-abnormal"><div class='lg-row'>相逢把手上高峰四顧寥寥天宇空一曲漁歌人不會蘆花飛起渡頭風<span class='note-inline'>(無菴全)</span></div>
</p><p style="text-indent:0em" class="lg-abnormal"><div class='lg-row'>舞棹呈穘逢賊腳扣舷三下親擒捉只這一枚都[颱-台+易]却棹歌歸去風濤落<span class='note-inline'>(朴翁銛)</span></div>
</p><p style="text-indent:0em" class="lg-abnormal"><div class='lg-row'>從來六箇不知音一箇全拋惡浪深義斷情忘無處覔三千剎海冷沉沉<span class='note-inline'>(天目禮)</span></div>
</p><p style="text-indent:0em" class="lg-abnormal"><div class='lg-row'>鄂渚渡頭窮鬼子全機錯在扣舷時何如別下一轉語救取婆婆苐七兒<span class='note-inline'>(南叟茂)</span></div>
</p><p style="text-indent:0em" class="lg-abnormal"><div class='lg-row'>舞棹呈橈鄂渚邊驗人何苦結生冤自從賺了婆拋子誰敢[拚-ㄙ+ㄊ]身上渡船<span class='note-inline'>(梓巖玉)</span></div>
</p></div>
<div class='div-orig'><p style="margin-left:1em">巖頭在鄂渚湖三文買箇黑撈波每日撈鰕摝蜆且恁麼過時僧舉似雪峯峰云窮鬼子道他快活也不徹。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>且於湖伴撈鰕蜆不向滄溟釣巨鼇一葉扁舟一簑笠閑眠閑坐任風濤<span class='note-inline'>(海印信)</span></div>
</p><p style="text-indent:0em" class="lg-abnormal"><div class='lg-row'>野水舟橫芳草渡人來舞棹或呈橈撈鰕摝蜆隨時過却向何時得六鼇<span class='note-inline'>(水菴一)</span></div>
</p></div>
<div class='div-orig'><p style="margin-left:1em">巖頭因沙汰在甘贄家過夏補衣次贄行過師以針作剳勢贄遂慗衣欲謝妻問云作什麼贄云說不得妻云也要大家知贄舉前話妻云此去三十年後須知一回飲水一回噎女子聞云誰知盡大地人性命被奯上座劄將去也。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>針頭剳去幾人知婦兒女子莫猜疑聖凡命脉果何在<span class='note-inline'>(以拂子聲禪序角云)</span>向此須明上上機<span class='note-inline'>(長靈卓)</span></div>
</p><p style="text-indent:0em" class="lg-abnormal"><div class='lg-row'>無孔笛子兩頭吹韻出青霄徹九維可憐一對冤家種人人鼻孔大頭垂<span class='note-inline'>(佛燈珣)</span></div>
</p><p style="text-indent:0em" class="lg-abnormal"><div class='lg-row'>不點自行不撥自轉伎倆天然機輪如箭如今分付當行家百嵗光陰<span class='corr'>已</span>不多若能直下猛提取天上人間爭奈何<span class='note-inline'>(巳菴深)</span></div>
</p><p style="text-indent:0em" class="lg-abnormal"><div class='lg-row'>夜半三更來討火我罵你兮你罵我相喚相呼歸未歸也有無衣草裏坐<span class='note-inline'>(虛堂愚)</span></div>
</p></div>
<div class='div-orig'><p style="margin-left:1em">福州雪峰義存禪師<span class='note-inline'>(嗣德山)</span>初參德山問從上宗乘學人還有分也無山打一棒曰道甚麼師曰不會至明日請益山曰我宗無語句實無一法與人。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>此疾懷來沒量時尋醫求卜過多師濃煎一服通神散血汗滂流徹四肢<span class='note-inline'>(保寧勇)</span></div>
</p><p style="text-indent:0em" class="lg-abnormal"><div class='lg-row'>是法平等無高下伊余有分必相亞雖無一法輕與人棒下龍蛇從變化<span class='note-inline'>(雲巖因)</span></div>
</p></div>
<div class='div-orig'><p style="margin-left:1em">雪峰與巖頭欽山至澧州鼇山鎮阻雪頭每日打睡師一向坐禪一日喚頭曰師兄師兄且起來頭曰作甚麼師曰今生不著便共文邃箇漢行脚到處被他累今日到此又只打睡頭喝曰噇眠去每日床上坐恰似七村裏土地他時後日魔魅人家男女去在師點胷曰我這裏未穩在不敢自謾頭曰我將謂你他日向孤峰頂上盤結草庵播揚大教猶作這箇語話師曰我實未穩在頭曰若實如此據你見處一一通來是處與你證明不是處與你剗却師曰初到鹽官見上堂舉色空義得箇入處頭曰此去三十秊切忌舉著又見洞山過水偈曰切忌從他覔迢迢與我踈渠今正是我我今不是渠頭曰若與麼自救也未徹在師又曰後問德山從上宗乘中事學人還有分也無山打一棒曰道甚麼我當時如桶底脫相似頭喝曰你不聞道從門入者不是家珎師曰他後如何即是頭曰他後若欲播楊大教一一從自<span class='corr'>己</span>胷襟流出將來與我蓋天蓋地去師於言下大悟便作禮起連聲呌曰師兄今日始是鼇山成道。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>說盡平生去住因到頭難遇赤心人忽然自肯成家業瓦礫拈來也是珎<span class='note-inline'>(成枯木)</span></div>
</p><p style="text-indent:0em" class="lg-abnormal"><div class='lg-row'>鼇山成道足人傳莫是從前話未圓頼有玄沙知始末徧身紅爛在漁船龍門遠丈夫淩勵志英雄向外馳求枉用功到得鼇山開眼覷方知屋裏用無窮<span class='note-inline'>(佛燈珣)</span></div>
</p><p style="text-indent:0em" class="lg-abnormal"><div class='lg-row'>孤村陋店雪紛紛平地無風起浪痕醜拙只因藏不得胷襟流出盖乾坤<span class='note-inline'>(銕山仁二)</span></div>
</p><p style="text-indent:0em" class="lg-abnormal"><div class='lg-row'>三回九度太顢頇到底須尋舊路還待得鼇山消積雪至今平地起波瀾困有眠床飢有飯連聲何事呌師兄明朝雪霽鼇山路依舊一程還一程<span class='note-inline'>(象外超)</span></div>
</p></div>
<div class='div-orig'><p style="margin-left:1em">雪峯住菴時有兩僧來師以手拓菴門放身出曰是甚麼僧亦曰是甚麼師低頭歸菴僧辝去師問甚麼處去曰湖南師曰我有箇同行住巖頭附汝一書去書曰某書上師兄某一自鼇山成道後迄至于今飽不飢同㕘某書上僧到巖頭頭問甚處來曰雪峯來有書達和尚頭接了乃問別有何言句僧遂舉前話頭曰他道甚麼曰他無語低頭歸菴頭曰噫我當初悔不向伊道末後句若向伊道天下人不柰雪老何僧至夏末請益前話頭曰何不早問曰未敢容易頭曰雪峯雖與我同條生不與我同條死要識末後句秪這是。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>末後句為君說明暗雙雙底時莭同條生也共相知不同條死還殊絕還殊絕黃頭碧眼須甄別南北東西歸去來夜深同看千巖雪<span class='note-inline'>(雪竇顯)</span></div>
</p><p style="text-indent:0em" class="lg-abnormal"><div class='lg-row'>末後句兮無問處萬仞銕山橫在路當日巖頭不柰何至今雪老難伸吐倒捋虎鬚方識虎未觧行人休離母透過牢關舉似君把定咽喉淚如雨<span class='note-inline'>(佛印元)</span></div>
</p><p style="text-indent:0em" class="lg-abnormal"><div class='lg-row'>雪老却入菴中後路上無人見得伊頼有故人千里在同條生死不同時<span class='note-inline'>(白雲端)</span></div>
</p><p style="text-indent:0em" class="lg-abnormal"><div class='lg-row'>雪老別鼇山卓菴閩中坐一日見僧來探頭道什麼末後句少人和却得巖頭重注破同條生同條死末後句莫錯舉<span class='note-inline'>(照覺捴)</span></div>
</p><p style="text-indent:0em" class="lg-abnormal"><div class='lg-row'>切瑳琢磨變態譊訛葛陂化龍之杖陶家居蟄之梭同條生兮有數同條死兮無多末後句秖這是風舟載月浮秋水<span class='note-inline'>(天童覺)</span></div>
</p><p style="text-indent:0em" class="lg-abnormal"><div class='lg-row'>雪老大開方便路低頭却入菴中去者僧有眼恰如盲却被巖頭行一步者僧好休不肯休依然依路去悠悠元來不會雪峯意却被巖頭甕[匚@贛]頭<span class='note-inline'>(天童覺)</span></div>
</p><p style="text-indent:0em" class="lg-abnormal"><div class='lg-row'>龍吟枯木菴中出天上人間無等匹虎嘯巖頭石上來晴空忽迸一聲雷堪笑春池猶拾礫空山空到又空回<span class='note-inline'>(佛心才)</span></div>
</p><p style="text-indent:0em" class="lg-abnormal"><div class='lg-row'>露面出來猶不識[仁-二+氏]頭歸去更難知那堪末後一句子直到于今四海疑<span class='note-inline'>(保寧勇)</span></div>
</p><p style="text-indent:0em" class="lg-abnormal"><div class='lg-row'>雙眀復雙暗獨立絕殊方乘機覿面提其鋒安可當同條生兩鏡相照無能名不同條死鐵樹花開亘今古末後句始到牢關拈却門前大案山<span class='note-inline'>(圓悟勤)</span></div>
</p><p style="text-indent:0em" class="lg-abnormal"><div class='lg-row'>末後句為君說踏着秤鎚硬似鐵寒則普天寒熱則普天熱若是達磨兒孫各各自知時莭知時莭為君說九尾烏龜莫當鼇山石鼈<span class='note-inline'>(佛鑑勤)</span></div>
</p><p style="text-indent:0em" class="lg-abnormal"><div class='lg-row'>雪峰費盡平生力懵懂禪和意轉疑可憐末後一句子巖頭土上更加泥<span class='note-inline'>(龍門遠)</span></div>
</p><p style="text-indent:0em" class="lg-abnormal"><div class='lg-row'>同條生兮不同死弟既耳聾兄目瞽家門蕩盡徹骨窮却把黃金如糞土末後句休莾鹵甜者甜兮苦者苦<span class='note-inline'>(北海心)</span></div>
</p></div>
<div class='div-orig'><p style="margin-left:1em">雪峯一日陞座眾集定師輥出木毬玄沙遂捉來安舊處。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>雪峯輥毬孰辨機一千五百幾人知貶起眉毛千萬里湏是吾門師子兒<span class='note-inline'>(北塔祚)</span></div>
</p><p style="text-indent:0em" class="lg-abnormal"><div class='lg-row'>天兮寬地兮[澗-日+活]雪峯輥毬幾忉怛一輥直上湏彌山無量人天眼開豁眼開豁脫却多年臭皮韈步行走馬到新羅報道花湏連夜發<span class='note-inline'>(天衣懷)</span></div>
</p><p style="text-indent:0em" class="lg-abnormal"><div class='lg-row'>雪老平生好輥毬輥來輥去輥無休一千五百人同戲誰觧輸機賽一籌<span class='note-inline'>(佛國白)</span></div>
</p><p style="text-indent:0em" class="lg-abnormal"><div class='lg-row'>収來輥去事方圓獨許漁郎上釣船眀月蘆花同一色落霞孤鶩共遙天<span class='note-inline'>(夢<span class='corr'>菴</span>信)</span></div>
</p><p style="text-indent:0em" class="lg-abnormal"><div class='lg-row'>象骨木毬一輥出三世如來能事畢可憐天下徧叅尋只道黃連不是蜜<span class='note-inline'>(石[(工*几)/石]眀)</span></div>
</p><p style="text-indent:0em" class="lg-abnormal"><div class='lg-row'>輥向人前事未休再安舊處有來由一聲斷[序-予+(鴈-厂)]鳴雲漢兩岸蕭蕭蘆荻秋<span class='note-inline'>(戴無為)</span></div>
</p></div>
<div class='div-orig'><p style="margin-left:1em">一作雪峯因玄沙來三箇一時輥出沙便作偃倒勢師曰尋常用幾箇曰三即一一即三。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>團團輥出沒來由不立名模見便休三一一三重注脚螺江依舊向東流<span class='note-inline'>(圓覺演)</span></div>
</p><p style="text-indent:0em" class="lg-abnormal"><div class='lg-row'>山寺裏頭無可作輥出木毬兩三箇不獨玄沙遭一攧雪峯老人亦話墮<span class='note-inline'>(懶菴樞)</span></div>
</p></div>
<div class='div-orig'><p style="margin-left:1em">雪峯上堂南山有一條鼈鼻蛇汝等諸人切湏好看長慶出曰今日堂中大有人喪身失命雲門以拄杖攛向師前作怕勢有僧舉似玄沙沙曰須是稜兄始得然雖如是我即不然曰和尚作麼生沙曰用南山作麼。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>象骨巖高人不到到者須是弄蛇手稜兄俻師不奈何喪身失命知多少韶陽知重撥草南北東西無處討忽然突出拄杖頭拋對雪峯大張口大張口同閃電剔起眉毛還不見如今藏在乳峯前來者一一看方便師高聲喝云看脚下<span class='note-inline'>(雪竇顯)</span></div>
</p><p style="text-indent:0em" class="lg-abnormal"><div class='lg-row'>臨濟喝兮德山棒子胡狗兮誰敢向未若南山鼈鼻蛇一千五百衲子喪韶陽本色弄蛇手自古及今曾未有忽然放出若星流象骨禪翁遭一口<span class='note-inline'>(正覺逸)</span></div>
</p><p style="text-indent:0em" class="lg-abnormal"><div class='lg-row'>象骨鼈蛇當大路稜師可惜便亡身雲門弄得雖然活爭似南山不用親<span class='note-inline'>(白雲端)</span></div>
</p><p style="text-indent:0em" class="lg-abnormal"><div class='lg-row'>打鼓弄琵琶相逢一會家雲門能合調長慶觧隨邪古曲非音律南山鼈鼻蛇何人知妙訣的子是玄沙<span class='note-inline'>(真<span class='corr'>淨</span>文)</span></div>
</p><p style="text-indent:0em" class="lg-abnormal"><div class='lg-row'>玄沙太剛長慶少勇南山鼈鼻死無用風雲際會頭角生果見韶陽下手弄下手弄激電光中看變動在我也能遣能呼於彼也有擒有縱底事而今付阿誰冷口傷人不知痛<span class='note-inline'>(天童覺)</span></div>
</p><p style="text-indent:0em" class="lg-abnormal"><div class='lg-row'>象骨老人示徒擬議遭他一口韶陽突出驚人未免傷鋒犯手<span class='note-inline'>(尼無著㧾)</span></div>
</p></div>
<div class='div-orig'><p style="margin-left:1em">雪峯示眾曰飯籮邊坐餓死人臨河渴死漢玄沙云飯籮裏坐餓死人水裏沒頭浸渴死漢雲門云通身是飯通身是水。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>通身是飯通身水饒舌沙彌下口難悟得頓除饑渴念迷時往往更求餐<span class='note-inline'>(本覺一)</span></div>
</p></div>
<div class='div-orig'><p style="margin-left:1em">雪峯示眾曰大地撮來如粟米粒大拋向面前漆桶不會打鼓普請看。</p>
<p>長慶問雲門曰雪峯與麼道還有出頭不得處麼門曰有曰作麼生門曰不可揔作野狐精見觧又曰狼籍不少。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>牛頭沒馬頭回曹溪鏡裏絕塵埃打鼓看來君不見百花春至為誰開<span class='note-inline'>(雪竇顯)</span></div>
</p><p style="text-indent:0em" class="lg-abnormal"><div class='lg-row'>眉毛罅裏遊南岳大海波心泛釣舟薄藝隨身終不說從他打鼓看無休<span class='note-inline'>(白雲端)</span></div>
</p><p style="text-indent:0em" class="lg-abnormal"><div class='lg-row'>疾燄過風奔流度刃唱拍相隨拳踢相應驀然轟起震天雷百草頭顛春色回<span class='note-inline'>(圓悟勤)</span></div>
</p><p style="text-indent:0em" class="lg-abnormal"><div class='lg-row'>打鼓普請看直得眉毛寒拾得寒山舞笑倒老豐干<span class='note-inline'>(楚安方)</span></div>
</p><p style="text-indent:0em" class="lg-abnormal"><div class='lg-row'>撥動乾坤步轉移南觀北斗有誰知金烏暮向西山急曉逐扶乘半夜飛<span class='note-inline'>(石門易)</span></div>
</p><p style="text-indent:0em" class="lg-abnormal"><div class='lg-row'>天不能盖地不能載簉破面門漆桶不會銕船同駕入滄溟持得驪珠如斗大<span class='note-inline'>(佛心才)</span></div>
</p></div>
<div class='div-orig'><p style="margin-left:1em">雪峯一日登座召眾曰看看東邊底又曰看看西邊底汝若要會拈拄杖擲下曰向這裏會取。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>東邊覷了復西觀拄杖重重話嵗寒帶雨一枝花落盡不煩公子倚闌干<span class='note-inline'>(冶父川)</span></div>
</p></div>
<div class='div-orig'><p style="margin-left:1em">雪峯與玄沙行次師指面前地曰這一片田地好造一箇無縫塔沙曰高多少師上下顧視沙曰人天福報即不無和尚靈山受記未夢見在師曰你作麼生沙曰七尺八尺。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>父子同行相將入草起無縫塔功高䇿巧帶水拖泥漏逗不少雖然落七落八爭奈有道理好<span class='note-inline'>(佛燈珣)</span></div>
</p><p style="text-indent:0em" class="lg-abnormal"><div class='lg-row'>指出長生地不迷造成無縫塔巍巍大家從此無餘事渴飲飢餐且度時<span class='note-inline'>(野菴璇)</span></div>
</p></div>
<div class='div-orig'><p style="margin-left:1em">雪峯示眾曰三世諸佛向火燄上轉大法輪玄沙云近日官令稍嚴師曰作麼生沙云不許人攙行奪市師不覺吐舌雲門云火燄為三世諸佛說法三世諸佛立地聽。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>火燄騰輝說最親無邊諸佛近前聞誰知更有傍觀者鼻孔撩天不喜君<span class='note-inline'>(白雲端)</span></div>
</p><p style="text-indent:0em" class="lg-abnormal"><div class='lg-row'>一堆猛燄亘天紅三世如來在此中轉大法輪今<span class='corr'>已</span>了眉毛眨上起清風<span class='note-inline'>(保寧勇)</span></div>
</p><p style="text-indent:0em" class="lg-abnormal"><div class='lg-row'>紅燄光中也大奇明明演說白毫輝可憐雪老并韶石燒卻眉毛緫不知<span class='note-inline'>(普融平)</span></div>
</p><p style="text-indent:0em" class="lg-abnormal"><div class='lg-row'>阿誰[跍-十+水]着雪峯蹤三世諸佛火燄中頼有雲門相暖熱火星吹得滿堂紅<span class='note-inline'>(慈受深)</span></div>
</p><p style="text-indent:0em" class="lg-abnormal"><div class='lg-row'>將謂猴白更有猴黑互換投機神出鬼沒烈燄亘天佛說法亘天烈燄法說佛風前剪斷葛藤窠<span class='corr'>一</span>言勘破維摩詰<span class='note-inline'>(圓悟勤)</span></div>
</p><p style="text-indent:0em" class="lg-abnormal"><div class='lg-row'>三世諸佛轉法輪一大藏教說不盡象骨當機正令行玄沙見機行正令或說或聽聞不聞電捲星飛誰與論撥轉那邊関捩子眉毛留得兩莖存<span class='note-inline'>(瞎堂遠)</span></div>
</p><p style="text-indent:0em" class="lg-abnormal"><div class='lg-row'>有是父兮有是子同條生也同條死三世如來烈燄堆互換說法元如此莫顛言休倒語截斷葛藤須薦耴<span class='note-inline'>(石菴玿)</span></div>
</p></div>
<div class='div-orig'><p style="margin-left:1em">雪峯普請往寺莊路逢獼猴師曰這畜生一人背一面古鏡摘山僧稻禾僧曰曠刼無名為什麼彰為古鏡師曰瑕生也曰有什麼死急話端也不識師曰老僧罪過。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>人人有面古鏡何法門而不罄叅玄上士迷頭緝線老婆頓證<span class='note-inline'>(興教壽)</span></div>
</p><p style="text-indent:0em" class="lg-abnormal"><div class='lg-row'>堪笑山翁不識羞為他頭上更安頭巖前跳躑無尋處一片殘霞曉未[(冰-水+〡)*ㄆ]<span class='note-inline'>(保寧勇)</span></div>
</p><p style="text-indent:0em" class="lg-abnormal"><div class='lg-row'>大地為爐冶何年鼓鑄功圓同諸佛面高鑑十方空<span class='note-inline'>(祖印明)</span></div>
</p><p style="text-indent:0em" class="lg-abnormal"><div class='lg-row'>鑒覺未萌全體現纔分鑑照便成瑕要知瑩徹圓明處長短青黃緫不差<span class='note-inline'>(白楊順)</span></div>
</p></div>
<div class='div-orig'><p style="margin-left:1em">雪峯在洞山作飯頭淘米次山問淘沙去米淘米去沙師曰沙米一時去山曰大眾喫箇甚麼師遂覆却米盆。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>滿鉢盛來一物無豈同香積變珎蘇日月並輪長不照木人舞袖向紅爐<span class='note-inline'>(投子青)</span></div>
</p><p style="text-indent:0em" class="lg-abnormal"><div class='lg-row'>乖龍作雨非意測猛虎挾物不露迹洞山雪老共相酬寥寥千古無人識<span class='note-inline'>(伊菴權)</span></div>
</p></div>
<div class='div-orig'><p style="margin-left:1em">雪峯因僧問我眼本正因師故邪時如何師曰迷逢達磨曰我眼何在師曰得不從師。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>達磨迷時在少林今人不曉為傳心堪<span class='corr'>羨</span>迷人逢達磨三冬過後又新春<span class='note-inline'>(天衣懷)</span></div>
</p><p style="text-indent:0em" class="lg-abnormal"><div class='lg-row'>裂破古今沒窠臼當機大闡血盆口脚尖趯出佛如麻李四張三無路走<span class='note-inline'>(或菴體)</span></div>
</p></div>
<div class='div-orig'><p style="margin-left:1em">雪峯因僧問寂寂無依時如何師曰猶是病曰轉後如何師曰船子下楊州。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>寂寂無依病正深雪老當年痛處針一喚喚回春夢破千山渾作木龍吟<span class='note-inline'>(自得暉)</span></div>
</p></div>
<div class='div-orig'><p style="margin-left:1em">雪峯示眾云此事不從唇吻淂不從黃卷上得不從諸方老宿得合從甚麼處得也須子細。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>一滴真珠紅潑醅殷勤相勸兩三回到頭欲盡東君意吞卻臨行上馬盃<span class='note-inline'>(皖山<span class='corr'>凝</span>)</span></div>
</p></div>
<div class='div-orig'><p style="margin-left:1em">雪峯因僧問古澗寒泉時如何師曰瞪目不見底曰飲者如何師曰不從口入僧後到趙州舉此話州曰不從口入不可從鼻裏入僧却問古澗寒泉時如何州曰苦曰飲者如何州曰死師聞得乃曰趙州古佛遙望作禮自此不荅話。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>古澗寒泉浩渺瀰分明枝[泳-永+(瓜-、)]暗流時不從口入無滋味苦死令渠話不知<span class='note-inline'>(雲盖昌)</span></div>
</p><p style="text-indent:0em" class="lg-abnormal"><div class='lg-row'>黯黯雲攢覆雪峯青青趙老一雙瞳從前汗馬無人識只要重論盖代功<span class='note-inline'>(寶峯照)</span></div>
</p><p style="text-indent:0em" class="lg-abnormal"><div class='lg-row'>縱奪還他老作家奔流度刃數如麻深深澗裏無人到飲者重添眼裏沙<span class='note-inline'>(佛心才)</span></div>
</p><p style="text-indent:0em" class="lg-abnormal"><div class='lg-row'>鮑老當年笑郭郎人前舞袖太郎當及乎鮑老出來舞依舊郎當勝郭郎<span class='note-inline'>(真<span class='corr'>淨</span>文)</span></div>
</p><p style="text-indent:0em" class="lg-abnormal"><div class='lg-row'>趙州象骨巖舉世無倫擬共撫沒絃琴千載清人耳古澗寒泉瞪目疑然不從口入飲者忘筌重出語苦又死不荅話同彼此相逢兩會家打鼓弄琵琶箇中誰是的白鳥入蘆花<span class='note-inline'>(圓悟勤)</span></div>
</p><p style="text-indent:0em" class="lg-abnormal"><div class='lg-row'>雪峯古澗泉深趙州石橋水苦若知異水同源飲者不妨疑悟不從鼻孔入白浪高三級從此不荅話豈免酬高價金剛圈子栗棘蓬觧透橫行四天下<span class='note-inline'>(佛性泰)</span></div>
</p></div>
<div class='div-orig'><p style="margin-left:1em">雪峯曰世界闊一尺古鏡闊一尺世界闊一丈古鏡闊一丈玄沙指火爐曰闊多少師曰如古鏡闊沙曰老和尚脚根未點地在。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>世界能將古鏡齊言中辨的卻成迷白雲起處青山秀天曉依前月落西<span class='note-inline'>(象田卿)</span></div>
</p><p style="text-indent:0em" class="lg-abnormal"><div class='lg-row'>十方世界一面鏡鏡裏看形未足真摸着鼻頭渠是我那時方見本來人<span class='note-inline'>(懶菴樞)</span></div>
</p></div>
<div class='div-orig'><p style="margin-left:1em">雪峯聞一僧在山下卓菴多年不剃頭畜一長柄杓溪邊舀水時有僧問如何是祖師西來意主曰溪深杓柄長師聞得乃曰也甚奇恠一日將剃刀同侍者去訪纔相見便舉前話問是菴主語否曰是師曰若道得即不剃你頭主便洗頭跪師前師即與剃頭。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>當言不避截舌當爐不避猛火趂手作得家生到老自能穩坐水深杓柄長舀水洗頭剃雪峯刀上眼忽開琉璃殿裏無關閉<span class='note-inline'>(月堂昌)</span></div>
</p><p style="text-indent:0em" class="lg-abnormal"><div class='lg-row'>雪老垂慈肎訪他一毫頭上辨龍蛇須知不涉言詮外脫體風流出當家<span class='note-inline'>(東山源)</span></div>
</p></div>
<div class='div-orig'><p style="margin-left:1em">雪峯因閩帥施銀交床僧問曰和尚受大王如此供養將何報荅師以手托地曰少打我。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>大王信重送交床傍問禪徒太著忙下手低聲言少打劣中全勝阿誰詳<span class='note-inline'>(洞山聦)</span></div>
</p><p style="text-indent:0em" class="lg-abnormal"><div class='lg-row'>因問如何報主恩舉畢全[(冰-水+〡)*ㄆ]坐要津船頭若有風浪動滿目流沙不見人<span class='note-inline'>(汾陽昭)</span></div>
</p><p style="text-indent:0em" class="lg-abnormal"><div class='lg-row'>得人一牛還人一馬投之報之風流儒雅如今大有受恩人不知誰是報恩者<span class='note-inline'>(正覺逸)</span></div>
</p><p style="text-indent:0em" class="lg-abnormal"><div class='lg-row'>不知將底報君恩風起江湖水皺痕一片古帆乘興去與誰相逐過天門<span class='note-inline'>(保寧勇)</span></div>
</p><p style="text-indent:0em" class="lg-abnormal"><div class='lg-row'>此<span class='note-inline'>(旨)</span>流行七十年多人言論少人甄托地便令輕打我認着依前又更顛<span class='note-inline'>(般若柔)</span></div>
</p><p style="text-indent:0em" class="lg-abnormal"><div class='lg-row'>受施兩邊皆是幻臨機何不惜眉鬚也知此外無長伎咄這黔州老瞎驢<span class='note-inline'>(寶葉源)</span></div>
</p></div>
<div class='div-orig'><p style="margin-left:1em">雪峯因閩王封柑橘各一顆遣使送至東問既是一般顏色為甚麼名字不同師遂依舊封回王復馳問玄沙沙將一張紙盖卻。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>柑橘閩王親手封將來直問擊宗風長人入水分明在更問玄沙又不通汾陽為汝開天路寶坊金界碧霄空<span class='note-inline'>(汾陽昭)</span></div>
</p><p style="text-indent:0em" class="lg-abnormal"><div class='lg-row'>閩主兩般馳獻上雪峯一等倒封回人情上下俱周美免把完全更擘開<span class='note-inline'>(保寧勇)</span></div>
</p><p style="text-indent:0em" class="lg-abnormal"><div class='lg-row'>柑橘將來不用疑銕牛蚊子咬應癡閩王猶未識師旨更請玄沙下一錐<span class='note-inline'>(延壽慧)</span></div>
</p><p style="text-indent:0em" class="lg-abnormal"><div class='lg-row'>分明柑橘勿譊訛獻花借水辨龍蛇白紙一張都盖了免教天下動干戈<span class='note-inline'>(冶父川)</span></div>
</p><p style="text-indent:0em" class="lg-abnormal"><div class='lg-row'>一般顏色兩般名紙盖難謾眾眼睛雪嶺當時便封轉閩王猶未息疑情<span class='note-inline'>(橫川珙)</span></div>
</p></div>
<div class='div-orig'><p style="margin-left:1em">雪峯示眾曰盡大地是箇觧脫門把手機伊不肎入時有一僧出曰和尚恠某甲不得又一僧曰用入作甚麼師便打。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>大地是箇觧脫門三世諸佛一口吞將為雪峯有奇特却來謾我好兒孫<span class='note-inline'>(懶菴樞)</span></div>
</p></div>
<div class='div-orig'><p style="margin-left:1em">雪峯因僧問緊要處乞師指示師曰是甚麼僧於言下大悟。</p>
<p>雲門云雪峯向你道什麼。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>雪峯騎駿馬雲門跨驢兒一踢一踏相奔馳長安有路非無路夜半行時人不知<span class='note-inline'>(圓悟勤)</span></div>
</p><p style="text-indent:0em" class="lg-abnormal"><div class='lg-row'>無量刼來是箇甚麼覿面全提幾乎蹉過不蹉過土苴堆頭且高臥</div>
</p></div>
<div class='div-orig'><p style="margin-left:1em">雪峯一日在僧堂內燒火閉卻前後門乃呌曰救火救火玄沙將一片柴從牎櫺中拋入師便開門。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>巨岳塵飛蟭螟生兒兒落塵裏如錐錐泥燒火救火閉門開門拋柴家醜外頭見萬象森羅一口吞<span class='note-inline'>(月堂昌)</span></div>
</p><p style="text-indent:0em" class="lg-abnormal"><div class='lg-row'>高燒榾柮煖通身快活難禁一屋春不是謝郎來合火誰知門外有寒人<span class='note-inline'>(石林鞏)</span></div>
</p></div>
<div class='div-orig'><p style="margin-left:1em">雪峯問僧甚麼處來僧曰漸中來師曰船來陸來曰二途俱不涉師曰爭得到這裏曰有什麼隔礙師打趂出僧過十年後再來師又問甚處來曰湖南師曰湖南與這裏相去多少曰不隔師竪起拂子曰還隔這箇麼曰若嗝即不到也師又打趂出此僧住後凢見人便罵師一日有同行聞特去訪問兄到雪峯有何言句便如是罵他遂舉前話被同行㖃叱與他說破這僧當時悲泣甞向中夜焚香遙禮。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>帶角擎頭去復來雪庭兩見戰旗開軍前不悞將軍令空有英雄出九垓九垓雖出有牢關未透牢關未足觀棒頭有眼明如日要識真金火裏看<span class='note-inline'>(佛燈珣)</span></div>
</p><p style="text-indent:0em" class="lg-abnormal"><div class='lg-row'>見說閩山多蠱毒千方百計避無由殤中既有催魂鬼一命還他方始休<span class='note-inline'>(虛堂愚)</span></div>
</p></div>
<div class='div-orig'><p style="margin-left:1em">雪峯普請次自負一束藤路逢一僧便拋下僧擬取師一[跍-十+水][跍-十+水]倒㱕舉似長生曰我適來[跍-十+水]得者僧甚快長生曰和尚須替者僧下涅盤堂始得。</p>
<p>雪竇云長生大似東家人死西家人助哀也好與一[跍-十+水]。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>暗拋香餌在江湄果是金鱗釣得㱕不是[糸*系]綸[(冰-水+〡)*ㄆ]得疾幾乎輸與鷺鷥兒<span class='note-inline'>(上方益)</span></div>
</p><p style="text-indent:0em" class="lg-abnormal"><div class='lg-row'>偉㦲雪老法中英肩上藤薪覿面呈目前不薦當頭着和身一[跍-十+水]倒囊傾會知擔重囙柴束自然便重不便輕何山奉報諸禪侶孩兒須是的親生<span class='note-inline'>(佛燈珣)</span></div>
</p><p style="text-indent:0em" class="lg-abnormal"><div class='lg-row'>雪老擔藤憩歇時一僧纔見便慈悲近前擬取攔胷[跍-十+水]舉似長生更一椎<span class='note-inline'>(石門聦)</span></div>
</p><p style="text-indent:0em" class="lg-abnormal"><div class='lg-row'>雪峯[跍-十+水]者僧不殺長生扶者僧不起可憐一束爛枯藤狼藉至今愁滿地<span class='note-inline'>(西巖惠)</span></div>
</p></div>
<div class='div-orig'><p style="margin-left:1em">雪峯與玄沙夾籬次沙曰夾籬處還有佛法也無師曰有曰如何是夾籬處佛法師撼籬一下沙曰某甲不與麼師曰子又作麼生曰穿取[篾-戍+伐]頭過來。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>父子相携入故園[篾-戍+伐]頭時過短籬邊爛泥有<span class='corr'>刺</span>無人見[跍-十+水]着方知腳底穿<span class='note-inline'>(懶菴樞)</span></div>
</p></div>
<div class='div-orig'><p style="margin-left:1em">雪峯因三聖問透網金鱗以何為食師曰待汝出網來向汝道聖曰一千五百人善知識話頭也不識師曰老僧住持事繁。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>透網之魚不識鈎貪游浪水認浮頭高灘坐釣垂慈者回棹[(冰-水+〡)*ㄆ]綸却上舟<span class='note-inline'>(汾陽昭)</span></div>
</p><p style="text-indent:0em" class="lg-abnormal"><div class='lg-row'>透網金鱗休云滯水搖蕩乾坤振鬣擺尾千尺鯨奔洪浪飛一聲雷震清飈起清飈起天上人間知幾幾<span class='note-inline'>(雪竇顯)</span></div>
</p><p style="text-indent:0em" class="lg-abnormal"><div class='lg-row'>張三賣物高擡價李回還依市價酬交易不成猶作閙李公店鋪一時休<span class='note-inline'>(海印信)</span></div>
</p><p style="text-indent:0em" class="lg-abnormal"><div class='lg-row'>老倒漁翁坐釣臺金鱗赫赫鼓波來海門空闊纔施繩霹靂一轟天地開<span class='note-inline'>(真淨文二)</span></div>
</p><p style="text-indent:0em" class="lg-abnormal"><div class='lg-row'>放去[(冰-水+〡)*ㄆ]來得自由不堪憂處亦堪憂可憐滯句承言者爭是爭非空白頭</div>
</p><p style="text-indent:0em" class="lg-abnormal"><div class='lg-row'>透網金鱗掣電機休云滯水與拖泥雷霆一擊青霄裏傾湫何處不滂瀰<span class='note-inline'>(真如喆)</span></div>
</p><p style="text-indent:0em" class="lg-abnormal"><div class='lg-row'>出網分明向道休風雲會處有來由雷霆昨夜聲相應依舊為霖徧九州<span class='note-inline'>(圓通僊)</span></div>
</p><p style="text-indent:0em" class="lg-abnormal"><div class='lg-row'>擭浪拏雲勢可驚平空驟雨似盆傾不因放却淮河閘九曲潮頭卒未平<span class='note-inline'>(上方益)</span></div>
</p><p style="text-indent:0em" class="lg-abnormal"><div class='lg-row'>洞裏無雲別有天桃花似錦柳如綿仙家不會論冬夏石爛松枯是一年<span class='note-inline'>(五祖演)</span></div>
</p><p style="text-indent:0em" class="lg-abnormal"><div class='lg-row'>鯤鯨<span class='corr'>已</span>插摩霄翼海客猶懸釣月鈎不顧翻空洪浪惡一帆風信出鼇頭<span class='note-inline'>(佛心才)</span></div>
</p><p style="text-indent:0em" class="lg-abnormal"><div class='lg-row'>全死中全活全活中全死一箇訝郎當一箇福建子<span class='note-inline'>(徑山杲)</span></div>
</p><p style="text-indent:0em" class="lg-abnormal"><div class='lg-row'>金鱗透網欲吞舟一向衝波逆水流却被漁翁閒引釣隨波逐浪謾悠悠<span class='note-inline'>(鼓山珪)</span></div>
</p><p style="text-indent:0em" class="lg-abnormal"><div class='lg-row'>俊鶻冲天寒雞曉眠脫略窠窟遲速不偏截斷命根急處放當頭手腳緩時樣滴水冰生不認渠坐籌幃幄江海量君不見透網金鱗活計新住持事繁笑殺人<span class='note-inline'>(月堂昌)</span></div>
</p><p style="text-indent:0em" class="lg-abnormal"><div class='lg-row'>百草頭出沒三界外遨遊徒布漫天網虗下釣鼇鈎搖鱗振鬣撼乾坤兀目昂頭洪浪噴棒雨點喝雲奔肎將爭戰定功勛<span class='note-inline'>(圓悟勤)</span></div>
</p><p style="text-indent:0em" class="lg-abnormal"><div class='lg-row'>張猴白李猴黑硬如綿軟如銕驀路相逢兩會家臨濟未是白拈賊<span class='note-inline'>(遯菴演)</span></div>
</p><p style="text-indent:0em" class="lg-abnormal"><div class='lg-row'>新羅拄杖遂寧鉢衲子家風那箇無一等看來如墨黑誰能重與較錙銖<span class='note-inline'>(虛堂愚)</span></div>
</p></div>
<div class='div-orig'><p style="margin-left:1em">雪峯問僧近離甚處曰覆船師曰生死海未渡為甚麼覆却船僧無語乃回舉似覆船船曰何不道渠無生死僧再至進此語師曰此不是汝語曰是覆船恁麼道師曰我有二十棒寄與覆船二十棒老僧自喫不千闍黎事。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>未渡生死海不應覆却船渠本無生死超然離二邊長如杲日麗中天舒光照到雪峯前<span class='note-inline'>(圓悟勤)</span></div>
</p><p style="text-indent:0em" class="lg-abnormal"><div class='lg-row'>生死海中猶未渡傳言送語幾千程一棒打翻東海鯉迷人直下便狂惺<span class='note-inline'>(<span class='corr'>尼</span>無着捴)</span></div>
</p></div>
<div class='div-orig'><p style="margin-left:1em">雪峯上堂舉拂子曰遮箇為中下僧問上上人來如何師舉拂子僧曰遮箇為中下師打之。</p>
<p>雲門曰我不似雪峯打葛藤驀拈拄杖云我這箇只為中下機人有僧問忽遇上上人來時如何門便打。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>迅雷不及掩耳下樁要在急水水深樁腳若長耳畔雷聲四起拈起拄杖為他中下上上人來放過不打秦人一入桃花源子孫千世為神仙<span class='note-inline'>(月堂昌)</span></div>
</p><p style="text-indent:0em" class="lg-abnormal"><div class='lg-row'>大機圓應大用直截雪峯雲門只得一橛畢竟如何不說不說<span class='note-inline'>(松源岳)</span></div>
</p></div>
<div class='div-orig'><p style="margin-left:1em">雪峯囙閩王問擬欲盖一所佛殿去時如何師曰大王何不盖取一所空王殿曰請師樣子師展兩手。</p>
<p>雲門云一舉四十九。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>空王殿樣子雪峯展兩手添得老韶陽一舉四十九緫是面南看北斗<span class='note-inline'>(即菴覺)</span></div>
</p></div>
<div class='div-orig'><p style="margin-left:1em">雪峯送南際長老出乃作女人拜際<span class='corr'>斂</span>手應諾諾師以手斫額便㱕。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>送客隨家豐儉施盡情為餞免生疑却蒙惠重過相贈<span class='corr'>斂</span>手遙知向暮㱕<span class='note-inline'>(投子青)</span></div>
</p></div>
<div class='div-orig'><p style="margin-left:1em">襄州高亭簡禪師<span class='note-inline'>(嗣德山)</span>初隔江見德山遙合掌呼曰不審德山以手中扇子再招之師忽開悟乃橫趨而去更不回顧後於襄州開法嗣德山。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>江上相逢問逗留師資針芥便相投定光金地遙招手智者江陵暗點頭<span class='note-inline'>(大洪遂)</span></div>
</p><p style="text-indent:0em" class="lg-abnormal"><div class='lg-row'>德山棺木裏瞠眼高亭死水裏藏身賺他多少英靈漢錯認山河作眼睛<span class='note-inline'>(少室睦)</span></div>
</p></div></div>
<p class='juan'>禪宗頌古聮珠通集卷第十四　　　田七</p></div>
</div><!-- end of div[@id='body'] -->
</body></html>