<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>禪宗頌古聯珠通集</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<div class='other'><a id='mulu46' />
<p class='juan'>禪宗頌古聮珠通集卷苐十八　　　赤四</p><p class="byline"><span class='note-inline'>(僧錄司右闡教兼靈谷禪寺住持淨戒重校)</span></p>
<ul class="">
<li>祖師機緣</li>
</ul>
<div class='div-other'><a id='mulu47' />
<div class='div-orig'><p style="margin-left:1em">潭州谷山有緣禪師<span class='note-inline'>(嗣大光)</span>僧問如何是祖師西來意師曰夜半烏兒頭戴雪天明啞子抱頭歸。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>瑞靄祥煙鎻玉樓妙年王子恣優游琉璃殿上騎金馬明月堂前輥綉毬<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">京兆白雲善藏禪師<span class='note-inline'>(嗣大光)</span>僧問如何是深深處師曰矮子渡深溪。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>白頭童子智尤長半夜三更渡渺茫任運徃來無間断不消船艇與浮囊<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">吉州禾山無殷禪師<span class='note-inline'>(嗣九峯)</span>示眾曰習學謂之聞絕學謂之隣過此二者謂之真過有僧問如何是真過師曰禾山觧打鼓曰如何是真諦曰禾山觧打鼓又問即心即佛則不問如何是非心非佛師曰禾山觧打鼓曰如何是向上事師曰禾山觧打鼓。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>布毛拈起費人言爭似禾山一句傳打鼓一聲喧宇宙冰寒千丈忽生蓮<span class='note-inline'>(投子青)</span></div>
</p><p style="text-indent:0em" class="lg-abnormal"><div class='lg-row'>一拽石二搬土發機須是千鈞弩象骨老師曾輥毬爭似禾山觧打鼓報君知莫莾鹵甜者甜兮苦者苦<span class='note-inline'>(雪竇顯)</span></div>
</p><p style="text-indent:0em" class="lg-abnormal"><div class='lg-row'>一二三四五禾山觧打鼓觀音妙智力能救世間苦<span class='note-inline'>(正覺逸)</span></div>
</p><p style="text-indent:0em" class="lg-abnormal"><div class='lg-row'>當陽打動番南鼓萬象森羅立地聞不是大家齊則劇難消白日到黃昏<span class='note-inline'>(雪菴瑾)</span></div>
</p><p style="text-indent:0em" class="lg-abnormal"><div class='lg-row'>草履為冠松作釵一般瀟灑眼頭乖清音只在風簷下終日無人不下堦<span class='note-inline'>(虛堂愚)</span></div>
</p><p style="text-indent:0em" class="lg-abnormal"><div class='lg-row'>禾山觧打鼓大地無寸土不是邯鄲人切忌學唐步<span class='note-inline'>(無相範)</span></div>
</p></div>
<div class='div-orig'><p style="margin-left:1em">洪州鳳棲山同安常察禪師<span class='note-inline'>(嗣九峯)</span>問僧眼界無光如何得見僧曰北斗東轉南斗西移師曰夫子入太廟曰與麼則同安門下道絕人荒去也師曰橫抱孾孩擬彰皇簡。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>新羅[泳-永+敷]海南岳天台纖塵不礙豈涉去來回頭<span class='corr'>斂</span>念觧脫門開反憶善財尋勝友百城游徧不知回<span class='note-inline'>(雪竇宗)</span></div>
</p></div>
<div class='div-orig'><p style="margin-left:1em">同安因僧問如何是鳳棲家風師曰鳳棲無家風曰既是鳳棲為什麼却無家風師曰不迎賔不待客曰恁麼即四海叅尋當為何事師曰盤飣自有傍人施。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>三世如來一口吞故山深靜月黃昏光分頂後千門曉坐看春回入燒痕<span class='note-inline'>(自得暉)</span></div>
</p></div>
<div class='div-orig'><p style="margin-left:1em">同安因僧問如何是天人師師曰頭上角不全身上毛不出。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>秘殿重圍曉尚寒丹墀苔潤未排班寶香鳳燭烟雲合寂寂簾垂不露顏<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">同安因僧問新嵗方來殘年<span class='corr'>已</span>去莫有不受嵗者麼師曰有曰如何是不受嵗者師曰作麼生曰恁麼則不受嵗也師曰城上已吹新嵗角窓前猶點隔年燈。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>舊嵗新年作問端同安從此放顢頇憑仗高樓莫吹笛大家㽞取倚闌干<span class='note-inline'>(懶菴樞)</span></div>
</p><p style="text-indent:0em" class="lg-abnormal"><div class='lg-row'>樓上嗚咿角已吹燈前蝴蝶夢猶迷如今要識不遷義日出東方夜落西<span class='note-inline'>(無機惠)</span></div>
</p></div>
<div class='div-orig'><p style="margin-left:1em">新羅泊巖和尚<span class='note-inline'>(五燈會元作新羅國百巖嗣谷山藏)</span>僧問如何是禪師曰古塚不為家曰如何是道師曰徒勞車馬迹曰如何是教師曰貝葉[(冰-水+〡)*ㄆ]不盡。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>故國清平久有年白頭猶自戀生緣牧童却觧忘功業懶放牛兒不把鞭<span class='note-inline'>(古塚不為家)</span><span class='note-inline'>(丹霞淳二)</span></div>
</p><p style="text-indent:0em" class="lg-abnormal"><div class='lg-row'>四十九年成露布五千餘軸盡言詮妙明一句威音外折角泥牛雪裏眠<span class='note-inline'>(貝葉[(冰-水+〡)*ㄆ]不盡)</span></div>
</p><p style="text-indent:0em" class="lg-abnormal"><div class='lg-row'>貝葉[(冰-水+〡)*ㄆ]不盡一句無私萬法印千聖滿口不能宣嶺梅漏泄春光信<span class='note-inline'>(雪竇宗四)</span></div>
</p><p style="text-indent:0em" class="lg-abnormal"><div class='lg-row'>古塚不為家漁翁舉棹出蘆花湛水無風江月逈長空撒盡暮天霞</div>
</p><p style="text-indent:0em" class="lg-abnormal"><div class='lg-row'>不勞車馬迹文王去後無消息月華影裏釣魚磯萬古清風長歷歷</div>
</p><p style="text-indent:0em" class="lg-abnormal"><div class='lg-row'>一鏃三關俱透脫從前汗馬休拈掇須知舊閣快龍舟當年曾把錦標奪</div>
</p></div>
<div class='div-orig'><p style="margin-left:1em">新羅國大嶺禪師<span class='note-inline'>(嗣谷山藏)</span>僧問如何是一切處清淨師曰截瓊枝寸寸是寶折栴檀片片皆香。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>乾坤盡是黃金國萬有全彰淨妙身玉女背風無巧拙靈苗花秀不知春<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">杭州佛日和尚<span class='note-inline'>(嗣雲居)</span>夾山一日大普請維那請師送茶師曰某甲為佛法來不為送茶來那云和尚教上座送茶師曰和尚尊命即得乃將茶去作務處搖茶碗作聲夾山回顧師曰釅茶三五椀意在钁頭邊山曰缾有傾茶意籃中幾箇甌師曰缾有傾茶意籃中無一甌便傾茶行之時大眾皆舉目師曰大眾鶴望請師一言山曰路逢死蛇莫打殺無底籃子盛將歸師曰手執夜明符幾箇知天曉山曰大眾有人歸去歸去從此住普請。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>路逢死蛇莫打殺無底籃子須[颱-台+易]下徃徃事從閒話生莫將閑話為閑話<span class='note-inline'>(朴翁銛)</span></div>
</p><p style="text-indent:0em" class="lg-abnormal"><div class='lg-row'>擔板漢沒拘束餓死首陽山誓不食周粟<span class='note-inline'>(虛堂愚)</span></div>
</p></div>
<div class='div-orig'><p style="margin-left:1em">洪州鳳棲山同安丕禪師<span class='note-inline'>(嗣雲居)</span>僧問如何是和尚家風師曰金雞抱子歸霄漢玉兔懷兒向紫微曰忽遇客來將何祗待師曰金果朝來猿去摘玉花晚後鳳銜歸。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>日午煙凝山突兀夜央天淡月嬋娟混然寂照寒宵永明暗圓融未兆前<span class='note-inline'>(丹霞淳)</span></div>
</p><p style="text-indent:0em" class="lg-abnormal"><div class='lg-row'>尺素如殘雪結成雙鯉魚要知心裏事看取腹中書<span class='note-inline'>(方菴顯)</span></div>
</p><p style="text-indent:0em" class="lg-abnormal"><div class='lg-row'>白玉階前金鳳舞黃金殿上玉雞鳴正中來與兼中到昨夜雪深月正明<span class='note-inline'>(雪巖欽)</span></div>
</p></div>
<div class='div-orig'><p style="margin-left:1em">同安丕因僧問依經觧義三世佛冤離經一字即同魔說此理如何師曰孤峯逈秀不挂煙蘿片月行空白雲自異。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>雲自高飛水自流海天空闊泳孤舟夜深不向蘆灣宿逈出中間與兩頭<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">歙州朱谿謙禪師<span class='note-inline'>(嗣雲居)</span>韶國師到叅次聞犬咬靈鼠聲韶便問是甚麼聲師曰犬咬靈鼠聲曰既是靈鼠為甚麼却被犬咬師曰咬殺也曰好箇犬師便打曰莫打某甲話頭師休去。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>針頭削銕佛面刮金無處若有出手便驚<span class='note-inline'>(月堂昌)</span></div>
</p><p style="text-indent:0em" class="lg-abnormal"><div class='lg-row'>鼠既不靈官馬相踏借使乘風廝挨廝拶干戈中立太平基凜凜嘉聲振蘭若<span class='note-inline'>(佛燈珣)</span></div>
</p></div>
<div class='div-orig'><p style="margin-left:1em">朱谿問僧甚處來曰廣南來師曰彼中還有奇特尊宿麼曰奇特尊宿並無人說着只有一人大無慚愧師曰誰僧便指師師曰果然無慚愧曰若不是朱谿時人冈措師以手掩鼻僧近前師便打曰恰是師曰老僧住持事繁僧拂袖便出師呵呵大咲曰盤陀石上藕。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>亂走到家來到家便亂走捉得玉麒麟咬断別人手<span class='note-inline'>(月堂昌)</span></div>
</p><p style="text-indent:0em" class="lg-abnormal"><div class='lg-row'>問着奇特尊宿指出無慚愧漢力戰當場彩旗撩乱頭尾兩全始終一貫蟠桃一熟三千年藕生石上誰親見<span class='note-inline'>(佛燈珣)</span></div>
</p><p style="text-indent:0em" class="lg-abnormal"><div class='lg-row'>撥草瞻風客機鋒劈箭來盤陀石上藕一夜銕花開<span class='note-inline'>(方菴顯)</span></div>
</p><p style="text-indent:0em" class="lg-abnormal"><div class='lg-row'>奇特老尊宿大無慚愧人盤陀石上藕喜見一番新<span class='note-inline'>(石溪月)</span></div>
</p></div>
<div class='div-orig'><p style="margin-left:1em">雲居山第二世道簡禪師<span class='note-inline'>(嗣雲居)</span>僧問孤峯獨宿時如何師曰閑著七間僧堂不宿阿誰教你孤峯獨宿。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>法爾非修本十成平常酬荅最分明端然指出長安道無奈遊人不肯行<span class='note-inline'>(丹霞淳)</span></div>
</p><p style="text-indent:0em" class="lg-abnormal"><div class='lg-row'>豁開萬仞崖劈面通消息一條白練飛界破青山色<span class='note-inline'>(率菴<span class='corr'>琮</span>)</span></div>
</p></div>
<div class='div-orig'><p style="margin-left:1em">雲居因僧問路逢猛虎時如何師曰千人萬人不逢如何却是你逢。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>不搽紅粉色不挂綠羅衣一般閑態度淡墨畫蛾眉<span class='note-inline'>(率菴琮)</span></div>
</p></div>
<div class='div-orig'><p style="margin-left:1em">雲居簡因僧問如何是朱頂王菩薩師曰問這赤頭漢作麼。</p>
<p>高菴悟云這箇便是超宗越格底事直是無你會處湏是悟了更能履踐始得諸人還明得麼乃。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>朱頂王菩薩元是赤頭漢驚恠李三黑一生只賣炭</div>
</p></div>
<div class='div-orig'><p style="margin-left:1em">廬山歸宗懷禪師<span class='note-inline'>(嗣雲居)</span>因僧問截水停輪時如何師云磨不轉。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>千尋竿上反筯斗大海波心擲釣鈎大體還他肌骨好不塗紅粉也風流<span class='note-inline'>(南華昺)</span></div>
</p><p style="text-indent:0em" class="lg-abnormal"><div class='lg-row'>大用縱橫掣電機爍迦羅眼尚膠黐迷途夢裏爭唇吻却憶隨他去一回<span class='note-inline'>(夢菴信)</span></div>
</p></div>
<div class='div-orig'><p style="margin-left:1em">新羅雲住和尚<span class='note-inline'>(<span class='corr'>嗣雲居</span>)</span>僧問如何是諸佛師師曰文殊聳耳。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>無相光中未兆身清虛渺邈豈為隣一輪明月當軒照玉殿蕭蕭不見人<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">撫州荷玉山光慧禪師<span class='note-inline'>(嗣曹山)</span>僧問如何是西來的的意師曰<span class='corr'>不</span>禮拜更待何時。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>虛堂寂寂夜深寒携得瑤琴月下彈不是知音徒側耳悲風流水豈相干<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">衡州常寧縣育王山弘通禪師<span class='note-inline'>(嗣曹山)</span>僧問如何是和尚家風師曰渾身不直五分錢曰太恁貧寒生師曰古代如是曰如何施設師曰隨家豐儉。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>祖代家風沒一丈清貧中更是清貧著衣喫飯隨豐儉物物頭頭用最親<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">撫州<span class='corr'>金峯</span>從志禪師<span class='note-inline'>(嗣曹山)</span>拈枕子示僧曰一切人喚作枕子金峯道不是僧曰未審和尚喚作甚麼師拈起枕子曰恁麼則依而行之師曰你喚作甚麼曰枕子師曰落在金峯窠裏。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>天作孽猶可違自作孽不可逭<span class='note-inline'>(<span class='corr'>皖</span>山<span class='corr'>凝</span>)</span></div>
</p><p style="text-indent:0em" class="lg-abnormal"><div class='lg-row'>金峯窠裏絕譊訛枕子拈來會也麼回鴈一聲春夢斷始知身世悟南柯<span class='note-inline'>(方菴顯)</span></div>
</p><p style="text-indent:0em" class="lg-abnormal"><div class='lg-row'>渾崙拈起好風規石火明明<span class='corr'>已</span>較遅不落金峯窠窟裏會湏赤手討便冝<span class='note-inline'>(石溪月)</span></div>
</p></div>
<div class='div-orig'><p style="margin-left:1em">金峯因僧問是身無知如土木瓦石此意如何師下禪床扭僧耳朵僧負痛作聲師曰今日始捉著箇無知漢僧作禮出去師召闍棃僧回首師曰若到堂中不可舉著曰何故師曰大有人笑金峯老婆心。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>扁舟劃斷曉江雲一曲高歌遠送君驚起灘頭野鴨子海天飛去不成羣<span class='note-inline'>(西岩惠)</span></div>
</p><p style="text-indent:0em" class="lg-abnormal"><div class='lg-row'>是身土木無知漢忍痛聲中一皺眉好是南山射石虎縱饒沒羽亦徒為<span class='note-inline'>(石溪月)</span></div>
</p></div>
<div class='div-orig'><p style="margin-left:1em">金峯於僧堂喫餅次自拈一枚餅從卜板頭轉一匝大眾見一時合掌師曰縱饒你十分起手也只得一半至晚有僧請益云今日行餅見僧合掌和尚道縱饒十分起手也只得一半請和尚全道師作拈餅勢復云會麼曰不會師曰金峯也只得一半。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>金峯餬餅只許一半若要完全後五日看<span class='note-inline'>(方菴顯)</span></div>
</p></div>
<div class='div-orig'><p style="margin-left:1em">金峯見駢道者來擎起經作攬衣勢以目視之駢提坐具以目視師師曰一切人道你會禪曰和尚作麼生師曰草賊大敗。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>龍起滄海虎出林端直下來也急著眼看<span class='note-inline'>(石溪月)</span></div>
</p></div>
<div class='div-orig'><p style="margin-left:1em">金峯因僧問四海晏清時如何師曰猶是階下漢。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>四海烟塵<span class='corr'>已</span>晏然當軒皓月照人寒大功不賜將軍賞寶馬金鏘頓懶看<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">撫州曹山慧霞禪師<span class='note-inline'>(嗣曹山)</span>僧問佛未出時如何師曰曹山不如曰出世後如何師曰不如曹山。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>日隱青山瑞氣高梧藏丹鳳覷無寥無端石馬潭中過驚起泥龍翻海潮<span class='note-inline'>(投子青)</span></div>
</p><p style="text-indent:0em" class="lg-abnormal"><div class='lg-row'>古木靈巢鸐夢迷崑崙白象倒騎歸魚鱗水漲舟橫岸羊角風生花落溪<span class='note-inline'>(湛堂深)</span></div>
</p><p style="text-indent:0em" class="lg-abnormal"><div class='lg-row'>曹山不如花根本艶不如曹山虎體元班江南地暖塞北春寒一把柳[糸*系][(冰-水+〡)*ㄆ]不淂和烟搭在玉闌干<span class='note-inline'>(石菴玿)</span></div>
</p><p style="text-indent:0em" class="lg-abnormal"><div class='lg-row'>曹山不如是馬非馿不如曹山虎不食斑龍吟霧起虎嘯風寒達觀之士兮一見便見中下之機兮千山萬山瘥病不假驢䭾藥延齡何用九還丹<span class='note-inline'>(<span class='corr'>辛</span>菴儔)</span></div>
</p></div>
<div class='div-orig'><p style="margin-left:1em">曹山霞因僧侍立師曰道者可煞熱曰是師曰秪如熱向甚處回避曰向鑊湯爐炭裏回避師曰秪如鑊湯爐炭又作麼生回避曰眾苦不能到。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>崑崙片玉<span class='corr'>火</span>中潤碧落孤<span class='corr'>蟾</span>水底圜一念翛然無異色任從滄海變桑田<span class='note-inline'>(丹霞淳)</span></div>
</p><p style="text-indent:0em" class="lg-abnormal"><div class='lg-row'>眾苦不能到特地好乾坤風光都買盡不費一文錢<span class='note-inline'>(枯禪鏡)</span></div>
</p><p style="text-indent:0em" class="lg-abnormal"><div class='lg-row'>賀家湖上天華寺一一軒窓面水開不是閑門防俗客愛閑能有幾人來<span class='note-inline'>(天目禮)</span></div>
</p><p style="text-indent:0em" class="lg-abnormal"><div class='lg-row'>瞎却頂門三隻眼鑊湯爐炭裏優游若言眾苦不能到端的何曾有地頭<span class='note-inline'>(少室睦)</span></div>
</p></div>
<div class='div-orig'><p style="margin-left:1em">瑞州黃檗山慧禪師<span class='note-inline'>(嗣踈山)</span>問踈山剎那便去時如何山曰畐塞虗空汝作麼生去師曰畐塞虗空不如不去山便休去。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>畐塞虛空不如不去前後際斷令亦無住倒騎佛殿出三門卻把三門掛露柱<span class='note-inline'>(懶菴需)</span></div>
</p></div>
<div class='div-orig'><p style="margin-left:1em">隨州護國守澄禪師<span class='note-inline'>(嗣踈山)</span>因演化大師在湖南報慈值慈陞堂次化出問如何是真如佛性慈云誰無化不契遂請益師師曰汝但問來化理前問師曰誰有化於言下契悟乃云首座或在眾或住持某甲誓終身相助後化亦繼師住護國<span class='note-inline'>(即護國<span class='corr'>遠</span>)</span>。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>誰無誰有句中玄擊碎重関道宛然若是子期聽品弄肯將松韻作秋蟬<span class='note-inline'>(大洪遂)</span></div>
</p><p style="text-indent:0em" class="lg-abnormal"><div class='lg-row'>朝三莫四一何少<span class='note-inline'>(莫四朝三)</span>何太多多少未能知[婁*殳]量有無從此見譊訛不譊訛唵蘇嚧悉哩薩婆訶<span class='note-inline'>(佛性泰)</span></div>
</p><p style="text-indent:0em" class="lg-abnormal"><div class='lg-row'>誰無誰有全機道言下反身不唧[口*留]直饒未舉已先行錯認簸箕作熨斗阿呵呵若人便解倒騎驢一生不著隨人後<span class='note-inline'>(秀巖瑞)</span></div>
</p></div>
<div class='div-orig'><p style="margin-left:1em">護國澄因僧問如何是本來心師曰犀因翫月紋生角象被雷驚花入牙。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>三脚靈龜荒徑走一枝瑞草乱峰垂崑崙含玉山光潤凉兔懷胎月未知<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">護國澄因僧問如<span class='note-inline'>(何是)</span>梵音相師曰河北驢鳴河南犬吠。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>目連求佛梵音相運盡神通不見邊誰悟驢鳴并犬吠圓音落落示人天<span class='note-inline'>(大洪遂)</span></div>
</p></div>
<div class='div-orig'><p style="margin-left:1em">護國澄因僧問如何是本來父母師曰頭不白者曰將何奉獻師曰殷勤無米飯堂前不問親。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>出門遍界無知<span class='corr'>己</span>入戶盈眸不見親虗室夜寒何所有碧天眀月頗為隣<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">護國澄因僧問鸐立枯松時如何師曰地下底一塲懡㦬問會昌沙汰時護法善神向甚麼處去師曰三門前兩箇一場懡㦬問滴水滴凍時如何師曰日出後一場懡㦬。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>鶴立孤松類莫齊豈同鵝鴨狎羣雞遼陽化去無踪跡靈木迢然鳳不棲<span class='note-inline'>(大洪遂)</span></div>
</p><p style="text-indent:0em" class="lg-abnormal"><div class='lg-row'>古寺門前護法神會昌沙汰鼻頭辛時來天地皆同力究竟還他有道君冰生滴水事清高日出東方便不牢溪澗豈能㽞得住終歸大海作波濤壯志稜稜鬢未秋男兒不患不封侯反思清白傳<span class='note-inline'>(家客)</span>洗耳溪頭不飲牛<span class='note-inline'>(天童覺)</span></div>
</p></div>
<div class='div-orig'><p style="margin-left:1em">潭州報慈藏嶼禪師<span class='note-inline'>(嗣龍牙)</span>僧問情生智隔想變體殊秪如情未生時如何師曰隔曰情未生時隔箇甚麼師曰這箇梢郎子未遇人在。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>古人一隔衲僧命脉欲識一貫兩箇五百<span class='note-inline'>(天衣懷)</span></div>
</p><p style="text-indent:0em" class="lg-abnormal"><div class='lg-row'>情未生時隔金毛多失色狐狸門外走縱橫笑殺藂林老禪客<span class='note-inline'>(楊無為)</span></div>
</p><p style="text-indent:0em" class="lg-abnormal"><div class='lg-row'>無情由隔若為通[糸*系]髮之間路萬重可惜兩頭空走者不能直下見其宗<span class='note-inline'>(白雲端)</span></div>
</p><p style="text-indent:0em" class="lg-abnormal"><div class='lg-row'>報慈一隔佛祖命脉放去[(冰-水+〡)*ㄆ]來聖凢罔測<span class='note-inline'>(開福寧)</span></div>
</p><p style="text-indent:0em" class="lg-abnormal"><div class='lg-row'>隔青天無雲轟霹靂藂林衲子如稻麻不知幾箇僊陀客<span class='note-inline'>(大中隆)</span></div>
</p><p style="text-indent:0em" class="lg-abnormal"><div class='lg-row'>江南舡海南舶把柂張帆知莭拍隨波逐浪幾時休撒手到家頭已白<span class='note-inline'>(大洪遂)</span></div>
</p><p style="text-indent:0em" class="lg-abnormal"><div class='lg-row'>隔穿耳胡僧眼睛黑東院西邊是趙州觀音院裏安彌勒<span class='note-inline'>(石門玿)</span></div>
</p></div>
<div class='div-orig'><p style="margin-left:1em">襄州萬銅山廣德延禪師<span class='note-inline'>(嗣青林虔)</span>僧問如何是透法身句師曰無力登山水茅戶絕知音。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>體妙探玄盡涉程爭如野老異中行功忘日用平懷穩免事君王寵辱驚<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">襄州石門獻蘊禪師<span class='note-inline'>(嗣青林虔)</span>僧問如何是和尚家風師曰物外獨騎千里象萬年松下擊金鍾。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>夜眀簾外月朦朧騎象<span class='corr'>翻身擊</span>寶鍾洪韻上騰三界外聾夫何事睡猶<span class='corr'>濃</span><span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">袁州木平山善道禪師<span class='note-inline'>(嗣蟠龍文)</span>初㕘洛浦問一漚未發<span class='corr'>已</span>前如何辨其水脉浦曰移[白-日+丹]諳水脉舉棹別波瀾師不契乃㕘蟠龍亦如前問龍曰移舟不別水舉棹即迷源師[泳-永+(從-彳)]此悟入。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>金烏玉兔兩交馳照破威音未兆時若謂青霄別有路木人依臼皺雙眉<span class='note-inline'>(丹霞淳)</span></div>
</p><p style="text-indent:0em" class="lg-abnormal"><div class='lg-row'>移舟曾不別澄源舉棹波生豈更堪要會一漚初未發木人半夜好同㕘<span class='note-inline'>(本覺一)</span></div>
</p><p style="text-indent:0em" class="lg-abnormal"><div class='lg-row'>滔滔一脉混常流纔觸波瀾卒未休岸闊風清澄皓月漁翁撥棹宿汀洲<span class='note-inline'>(瞞菴成)</span></div>
</p></div>
<div class='div-orig'><p style="margin-left:1em">木平因僧問如何是西來意師曰石羊頭子向東看。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>木平道高最難過人問西來意若何石羊頭子向東望月眀纔上徧山坡直言不用多疑慮海澄浪息見森羅<span class='note-inline'>(汾陽昭)</span></div>
</p><p style="text-indent:0em" class="lg-abnormal"><div class='lg-row'>老胡萬里向支那直至而令不柰何堪笑牧童誰問路一聲長笛過前坡<span class='note-inline'>(佛印元)</span></div>
</p><p style="text-indent:0em" class="lg-abnormal"><div class='lg-row'>不勞斤斧弄巧成拙壞衲通身頭髭若雪著雙破草鞋踏破澄潭月祖意石羊頭向東一漚前事如何說<span class='note-inline'>(法雲秀)</span></div>
</p><p style="text-indent:0em" class="lg-abnormal"><div class='lg-row'>木平本自無斤斧好肉那堪著炎瘢直指西來親切意石羊頭子向東看<span class='note-inline'>(照覺緫)</span></div>
</p><p style="text-indent:0em" class="lg-abnormal"><div class='lg-row'>石羊頭子向東看大地茫茫被眼謾月映寒潭清徹底雲[(冰-水+〡)*ㄆ]華岳露巑岏<span class='note-inline'>(野菴璇)</span></div>
</p><p style="text-indent:0em" class="lg-abnormal"><div class='lg-row'>石羊頭子向東看祖意眀眀會者難不惜當陽重指注令朝九日菊花斑<span class='note-inline'>(此山應)</span></div>
</p></div>
<div class='div-orig'><p style="margin-left:1em">汝州風宂沼禪師<span class='note-inline'>(嗣南院)</span>師在郢州李史君衙內度夏普請大會請師陞座乃曰祖師心印狀似䥫牛之機去即印住住即印破秪如不去不住印即是不印即是還有人道得麼時有盧陂長老出問學人有鐵牛之機請師不搭印師曰慣釣鯨鯢澄巨浪却嗟蝸步[馬*展]泥沙陂住思師喝曰長老何不進語陂擬議師便打一拂子曰還記得話頭麼試舉看陂擬開口師又打一拂子牧主曰信知佛法與王法一般師曰見甚麼道理牧主曰當斷不斷反招其亂師便下座。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>擒得盧陂跨銕牛三玄戈甲未輕酬楚王城畔朝宗水喝下曾令却倒流<span class='note-inline'>(雪竇顯)</span></div>
</p><p style="text-indent:0em" class="lg-abnormal"><div class='lg-row'>鋒頭壁立銕牛機十字縱橫寶劒揮一陣賊軍俱粉碎凱歌齊和太平歸<span class='note-inline'>(保寧勇)</span></div>
</p><p style="text-indent:0em" class="lg-abnormal"><div class='lg-row'>列聖風規初不放過擬跨銕牛驀頭印破盧陂當斷却沉吟電轉星飛被活擒喝下機鋒如霹靂三玄戈甲振叢林<span class='note-inline'>(圓悟勤)</span></div>
</p><p style="text-indent:0em" class="lg-abnormal"><div class='lg-row'>銕牛之機印住印破透出毗盧頂[寧*頁]行却來化佛舌頭坐風宂當衡盧陂負墮棒頭喝下電光石火歷歷分明珠在盤貶起眉毛還蹉過<span class='note-inline'>(天童覺)</span></div>
</p><p style="text-indent:0em" class="lg-abnormal"><div class='lg-row'>全鋒敵勝鐵牛機電掣雷奔<span class='corr'>已</span>是遲等閒活捉盧陂老縱饒猛略若為施君不見寰中意氣閫外威權擬議衝前緫滅門<span class='note-inline'>(懶菴需)</span></div>
</p><p style="text-indent:0em" class="lg-abnormal"><div class='lg-row'>一句猶如劈箭機纔生擬議犯重圍分明佛法同王法只許當年牧主知<span class='note-inline'>(簡翁<span class='corr'>敬</span>)</span></div>
</p></div>
<div class='div-orig'><p style="margin-left:1em">風宂上堂若立一塵家國興盛野老顰蹙不立一塵家國喪亡野老安貼於此明得闍黎無分全是老僧於此不明老僧却是闍黎闍黎與老僧亦能悟却天下人亦能瞎却天下人欲識闍黎麼右邊一拍曰這裏是欲識老僧麼左邊一拍曰這裏是。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>野老從教不展眉且圖家國立雄基謀臣猛將今何在萬里清風獨自知<span class='note-inline'>(雪竇顯)</span></div>
</p><p style="text-indent:0em" class="lg-abnormal"><div class='lg-row'>立國仍教野老欣威行閫外不揚塵縱橫莫測文兼武宇宙茫茫有幾人<span class='note-inline'>(白雲端)</span></div>
</p><p style="text-indent:0em" class="lg-abnormal"><div class='lg-row'>皤然渭水起垂綸何似首陽清餓人只在一塵分變泰高名勛業兩難泯<span class='note-inline'>(天童覺二)</span></div>
</p><p style="text-indent:0em" class="lg-abnormal"><div class='lg-row'>幾許歡心幾許愁好看野老兩眉頭家邦平貼清如鏡水瘦山空一樣秋</div>
</p></div>
<div class='div-orig'><p style="margin-left:1em">五祖演云太平即不然若立一塵法堂前草深一丈不立一塵錦上鋪花何也不見道。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>九九八十一窮漢受罪畢纔擬展脚眠蚊蟲獦蚤出且看雙放更雙[(冰-水+〡)*ㄆ]有底歡聲有底愁一切聖賢如電拂大千沙界海中漚<span class='note-inline'>(雪巖欽)</span></div>
</p><p style="text-indent:0em" class="lg-abnormal"><div class='lg-row'>家國分明得自由盛衰全在一塵[(冰-水+〡)*ㄆ]將軍戰馬眠方熟野草從教滿地愁<span class='note-inline'>(竹屋簡)</span></div>
</p></div>
<div class='div-orig'><p style="margin-left:1em">風宂叅南院院問近離甚處師曰南方曰南方一棒一喝如何商量師曰作奇特商量曰我這裏不然師曰未審此間一棒一喝如何商量曰棒下無生忍臨機不見師師便省。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>有喝端如探竿草無師血脉通紅線當陽不識李將軍徒學穿楊一枝箭<span class='note-inline'>(南岩勝)</span></div>
</p></div>
<div class='div-orig'><p style="margin-left:1em">風宂因僧問語默涉離微如何通不犯師曰常憶江南三月裏鷓鴣啼處百花香。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>鷓鴣啼處百花香拊掌呵呵笑一場因憶舊年游歷處送人雲塢入斜陽<span class='note-inline'>(海印信)</span></div>
</p><p style="text-indent:0em" class="lg-abnormal"><div class='lg-row'>鷓鴣啼處百花鮮江國從來路坦然為報途中未歸客謝家人不在漁船<span class='note-inline'>(寶峯明)</span></div>
</p><p style="text-indent:0em" class="lg-abnormal"><div class='lg-row'>快騎駿馬上高樓南北東西得自由最好腰纏十萬貫更來乘鶴上楊州<span class='note-inline'>(鼓山珪)</span></div>
</p><p style="text-indent:0em" class="lg-abnormal"><div class='lg-row'>忽尓出門先見路纔方下腳便登船神仙祕訣真堪惜父子雖親不可傳<span class='note-inline'>(徑山杲)</span></div>
</p><p style="text-indent:0em" class="lg-abnormal"><div class='lg-row'>彩雲影裏神仙現手把紅羅扇遮面急湏著眼看仙人莫看神仙手中扇<span class='note-inline'>(佛鑑懃)</span></div>
</p><p style="text-indent:0em" class="lg-abnormal"><div class='lg-row'>不露風骨句未語先分付進步口喃喃知君太罔措<span class='note-inline'>(無門開)</span></div>
</p></div>
<div class='div-orig'><p style="margin-left:1em">風宂因僧問如何是佛師曰杖林山下竹筋鞭。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>杖林山下竹筋鞭南北行人萬萬千莫恠相逢不下馬東西各自有前程<span class='note-inline'>(慈明圓)</span></div>
</p><p style="text-indent:0em" class="lg-abnormal"><div class='lg-row'>杖林山下竹筋鞭枝節蕭踈古澗邊要會宗師開正眼滿輪午夜照秋天<span class='note-inline'>(海印信)</span></div>
</p><p style="text-indent:0em" class="lg-abnormal"><div class='lg-row'>杖林山下竹筋鞭搭索拏鈎火裏牽拽近不能推向後回旋却到使君前<span class='note-inline'>(道吾真)</span></div>
</p><p style="text-indent:0em" class="lg-abnormal"><div class='lg-row'>杖林山下竹筋鞭頭尾拈來緫一般莫恠玄沙不出嶺他家元是釣魚舡<span class='note-inline'>(雲峯恱)</span></div>
</p><p style="text-indent:0em" class="lg-abnormal"><div class='lg-row'>杖林山下竹筋鞭水在深溪月在天良馬不知何處去阿難依舊世尊前<span class='note-inline'>(真<span class='corr'>淨</span>文)</span></div>
</p><p style="text-indent:0em" class="lg-abnormal"><div class='lg-row'>杖林山下竹筋鞭南北行人萬萬千堪笑一堂無事客臥雲深處不朝天<span class='note-inline'>(雲溪恭)</span></div>
</p><p style="text-indent:0em" class="lg-abnormal"><div class='lg-row'>杖林山下竹筋鞭拈出寒巖尚帶烟扶過斷橋曾得力而令不直半分錢<span class='note-inline'>(上方益)</span></div>
</p><p style="text-indent:0em" class="lg-abnormal"><div class='lg-row'>杖林山下竹筋鞭六月行人口吐煙曾在祝融峯頂見十分月出在平田<span class='note-inline'>(東山空)</span></div>
</p><p style="text-indent:0em" class="lg-abnormal"><div class='lg-row'>杖林山下竹筋鞭憍梵鉢提舌拄天羣黨元來諱空手起家消息在荒田<span class='note-inline'>(或菴體)</span></div>
</p></div>
<div class='div-orig'><p style="margin-left:1em">風宂因僧問如何是清淨法身師曰金沙灘上馬郎婦。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>金沙灘裏馬郎婦宗匠臨機發一言自笑箭穿紅日影孰云斫水不成痕<span class='note-inline'>(正覺逸)</span></div>
</p><p style="text-indent:0em" class="lg-abnormal"><div class='lg-row'>相逢盡道歸山去林下何曾見一人回首靣南看北斗金鷄早報五更春<span class='note-inline'>(浮山遠)</span></div>
</p><p style="text-indent:0em" class="lg-abnormal"><div class='lg-row'>截鐵之機安可惻頓開千眼莫能窺禪人到此徒名邈錯認查梨作乳梨<span class='note-inline'>(海印信)</span></div>
</p><p style="text-indent:0em" class="lg-abnormal"><div class='lg-row'>何年嫁事馬家郎鳳枕同歡碧玉床回首畫橋離別苦落花㳅水淚千行<span class='note-inline'>(張無盡)</span></div>
</p><p style="text-indent:0em" class="lg-abnormal"><div class='lg-row'>十分羙麗誰家女百倍聡明是馬郎堪笑金沙灘畔約始終姻婭不成雙<span class='note-inline'>(或菴體)</span></div>
</p></div>
<div class='div-orig'><p style="margin-left:1em">風宂因僧問如何是佛師曰如何不是佛曰學人未曉乞師再指師曰家住海門東扶桑最先照。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>眉間一道白毫光歷刼知將甚處藏永夜寥寥天未曉更湏斫額望扶桑<span class='note-inline'>(保寧勇)</span></div>
</p></div>
<div class='div-orig'><p style="margin-left:1em">風宂到黃龍龍曰石角穿雲路垂條意若何師曰紅霞籠玉像擁嶂照川原曰恁麼則相隨去也師曰和尚低聲。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>無價眀珠暗處懸夜深將把木人牽誰知却被泥牛見吞入紅霞碧浪淵<span class='note-inline'>(投子青)</span></div>
</p></div>
<div class='div-orig'><p style="margin-left:1em">風宂目僧問如何是道師曰五鳳樓前曰如何是道中人師曰問取城隍使。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>深宮禁殿隔重闈簾靜簷楹紫氣垂苔地不通朝請近家人指路莫遲疑<span class='note-inline'>(投子青)</span></div>
</p></div>
<div class='div-orig'><p style="margin-left:1em">風宂因僧問塵鹿成群如何射淂塵中主曰釣舡載到瀟湘岸氣咽無寥問白鷗。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>禁殿重闈視[聽-王]危側思偏立絳綸垂漢鄉雲斷汀洲逈嶺莫猿啼孤月隨<span class='note-inline'>(投子青)</span></div>
</p></div>
<div class='div-orig'><p style="margin-left:1em">風宂因僧問如何是學人親切處師曰須彌南畔齊打皷賀蘭山前築皮毬。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>親切曾伸問老翁東山歌唱北山令弄潮須是吴江客別語還他漢地人<span class='note-inline'>(投子青)</span></div>
</p></div>
<div class='div-orig'><p style="margin-left:1em">風宂因僧問古曲無音韻如何和淂齊師曰木雞啼子夜芻狗<span class='corr'>吠</span>天明。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>古巖月色鎻重雲枯木迎芳晚帶春昨夜星河隔南斗金烏隨鳳過天輪<span class='note-inline'>(投子青)</span></div>
</p></div>
<div class='div-orig'><p style="margin-left:1em">汝州頴橋安禪師號鐵湖<span class='note-inline'>(嗣南院)</span>向火次因鍾司徒問三界焚燒如何出淂師以香匙撥開火鍾擬議師召曰司徒司徒鍾忽有省。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>三界炎炎如火聚道人未有安身處連忙撥火召司徒眼上眉毛渾不顧眉毛落[書-曰+皿]入還生死火寒灰觧脫坑奉報禪人急跳出莫教日午打三更<span class='note-inline'>(佛鑑懃)</span></div>
</p><p style="text-indent:0em" class="lg-abnormal"><div class='lg-row'>高聲撥火召司徒火燄炎天驀靣驅秪向此間能穩坐任教門外雪盈衢<span class='note-inline'>(冶父川)</span></div>
</p><p style="text-indent:0em" class="lg-abnormal"><div class='lg-row'>三界焚燒要出離見春來了見春歸是他不見春來去日出東方夜落西<span class='note-inline'>(閑極雲)</span></div>
</p></div></div>
<ul class="">
<li>六祖下第八世
<ul class="">
<li>資福邃</li>

<li>芭蕉徹</li>
</ul></li>
</ul>
<div class='div-other'><a id='mulu48' />
<div class='div-orig'><p style="margin-left:1em">吉州資福貞邃禪師<span class='note-inline'>(嗣資福寶)</span>僧問如何是古人歌師作此○相示之。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>一曲兩曲深夜彈松風和雨過前山可憐卞玉離荊岫誰是知音却取還<span class='note-inline'>(投子青)</span></div>
</p></div>
<div class='div-orig'><p style="margin-left:1em">郢州芭蕉山繼徹禪師<span class='note-inline'>(嗣芭蕉清)</span>僧問有一人不捨生死不證涅槃師還提携也無師曰不提携曰為甚麼不提携師曰林溪粗識好惡。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>百嵗兒童出戶來滿身紅爛惹塵埃火中閑步清凉地識者無因敢近擡<span class='note-inline'>(投子青)</span></div>
</p></div></div>
<ul class="">
<li>六祖下第八世
<ul class="">
<li>黃龍機<span class="note-inline">(一則)</span></li>

<li>明招謙<span class="note-inline">(二則)</span></li>

<li>地藏琛<span class="note-inline">(二則)</span></li>

<li>大龍洪<span class="note-inline">(一則)</span></li>

<li>白馬靄<span class="note-inline">(一則)</span></li>
</ul></li>
</ul>
<ul class="">
<li>曹洞宗
<ul class="">
<li>薦福思<span class="note-inline">(一則)</span></li>

<li>同安志<span class="note-inline">(一則)</span></li>

<li>廣德義<span class="note-inline">(二則)</span></li>

<li>廣德周<span class="note-inline">(一則)</span></li>

<li>石門徹<span class="note-inline">(三則)</span></li>

<li>太陽堅<span class="note-inline">(一則)</span></li>
</ul></li>
</ul>
<div class='div-other'><a id='mulu49' />
<div class='div-orig'><p style="margin-left:1em">鄂州黃龍山誨機禪師<span class='note-inline'>(嗣玄泉彥)</span>僧問風恬浪靜時如何師曰百尺竿頭五兩垂。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>百尺竿頭五兩垂窮沙絕漠任風吹可憐無限滄浪客猶把南針定所歸<span class='note-inline'>(石林鞏)</span></div>
</p></div>
<div class='div-orig'><p style="margin-left:1em">婺州明招德謙禪師<span class='note-inline'>(嗣羅山)</span>一日天寒上堂眾纔集師曰風頭稍硬不是汝安身立命處且歸暖室商量便歸方丈大眾隨至立定師又曰纔到暖室便見瞌睡以拄杖一時趂下。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>堂上非常凜冽眾人誰敢當頭只見西風刮地豈知一葉驚秋暖處去極停囚無人為與塞咽喉湏信高皇功業大鴻溝兩岸一時[(冰-水+〡)*ㄆ]<span class='note-inline'>(佛慧泉)</span></div>
</p><p style="text-indent:0em" class="lg-abnormal"><div class='lg-row'>風頭坐断進還難衲子相將不易看未到潼關天<span class='corr'>已</span>曉不堪回首望長安<span class='note-inline'>(開福寧)</span></div>
</p><p style="text-indent:0em" class="lg-abnormal"><div class='lg-row'>風頭稍硬難安立暖氣纔通瞌睡來却笑明招閑費力無端兩處強差排<span class='note-inline'>(鼓山珪)</span></div>
</p><p style="text-indent:0em" class="lg-abnormal"><div class='lg-row'>夜半明星當午現愚夫猶待曉鷄鳴可憐自屎不知臭又欲重新拈似人<span class='note-inline'>(徑山杲)</span></div>
</p><p style="text-indent:0em" class="lg-abnormal"><div class='lg-row'>風前露出無瑕璧室內擎將如意珠兩度獻渠渠不識可憐流落在江湖<span class='note-inline'>(佛性泰)</span></div>
</p><p style="text-indent:0em" class="lg-abnormal"><div class='lg-row'>[咸*鳥][咸*鳥]鳥守空池魚從脚底過[咸*鳥][咸*鳥]緫不知<span class='note-inline'>(懶菴需)</span></div>
</p><p style="text-indent:0em" class="lg-abnormal"><div class='lg-row'>稍硬風頭早<span class='corr'>已</span>乖更將暖處自沉埋反令千古成踪跡枉喫羅山白飯來<span class='note-inline'>(介石朋)</span></div>
</p><p style="text-indent:0em" class="lg-abnormal"><div class='lg-row'>風頭稍硬無棲泊暖處商量一句無老倒不堪醫世患謾將毒藥當醍醐<span class='note-inline'>(東山源)</span></div>
</p><p style="text-indent:0em" class="lg-abnormal"><div class='lg-row'>前頭計較既不成後靣安排亦不是古時若有今時人不落他家圈䙡裏<span class='note-inline'>(斷橋倫)</span></div>
</p></div>
<div class='div-orig'><p style="margin-left:1em">明招因僧問虎生七子那箇沒尾巴師曰苐七箇沒尾巴。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>無尾大蟲難傍近近前便是傷人命除非自解據虎頭自然頭正尾亦正<span class='note-inline'>(鼓山珪)</span></div>
</p><p style="text-indent:0em" class="lg-abnormal"><div class='lg-row'>苐七菸菟沒尾巴食牛之氣<span class='corr'>已</span>堪誇藂林悱悱爭唇吻幾箇行人得到家<span class='note-inline'>(徑山杲)</span></div>
</p><p style="text-indent:0em" class="lg-abnormal"><div class='lg-row'>苐七箇沒尾巴不落羣隊獨露爪牙擬心湊泊終難見湏信蓮開火裏花<span class='note-inline'>(松源岳)</span></div>
</p></div>
<div class='div-orig'><p style="margin-left:1em">福州地藏桂琛禪師<span class='note-inline'>(嗣玄沙)</span>問僧什麼處來曰南方來師曰南方佛法如何曰商量浩浩地師曰爭似我這裏種田博飯喫曰爭奈三界何師曰喚什麼作三界。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>種田愽飯喫言中誰辨的午後打齋鍾真金曾失色<span class='note-inline'>(雲峯恱)</span></div>
</p><p style="text-indent:0em" class="lg-abnormal"><div class='lg-row'>種田愽飯喫佛法要商量言下超三界靈機發妙光<span class='note-inline'>(靈源清)</span></div>
</p><p style="text-indent:0em" class="lg-abnormal"><div class='lg-row'>種田愽飯待方來玄妙商量一任猜無影樹頭懸日月幾人於此便心灰<span class='note-inline'>(旻古佛)</span></div>
</p><p style="text-indent:0em" class="lg-abnormal"><div class='lg-row'>宗說般般盡強為流傳口耳便支離種田博飯家常事不是飽叅人不知叅飽眀知無所求子房終不貴封侯忘機歸去同魚鳥濯足滄浪烟水[(冰-水+〡)*ㄆ]<span class='note-inline'>(天童覺)</span></div>
</p><p style="text-indent:0em" class="lg-abnormal"><div class='lg-row'>種田博飯有來由免見區區向外求莫謂勞心便勞力大都工拙要全[(冰-水+〡)*ㄆ]<span class='note-inline'>(雲巖<span class='corr'>因</span>)</span></div>
</p><p style="text-indent:0em" class="lg-abnormal"><div class='lg-row'>千鈞發重機千古仰遺則雖連十五城那換相如璧<span class='corr'>商</span>量浩浩地爭如種田博飯喫一片殊勝緣兩叚俱奇特要知火裏鉢曇花天上人間不可加<span class='note-inline'>(佛鑑懃)</span></div>
</p><p style="text-indent:0em" class="lg-abnormal"><div class='lg-row'>種田博飯喫飽臥長伸腳把將三界來安向左邊著引淂龍牙老古錐手裏把柄破木杓<span class='note-inline'>(無凖範)</span></div>
</p></div>
<div class='div-orig'><p style="margin-left:1em">地藏翫月曰雲動有雨去有僧曰不是雲動是風動師曰我道雲<span class='corr'>亦</span>不動風亦不動曰和尚適來又道雲動師曰阿誰罪過。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>風起心搖樹雲生性起塵若明今日事昧却本來人<span class='note-inline'>(龍濟修)</span></div>
</p><p style="text-indent:0em" class="lg-abnormal"><div class='lg-row'>若教捉物入迷津但有纖毫即是塵不信舊時無相貌外尋知識也非真<span class='note-inline'>(草堂清)</span></div>
</p><p style="text-indent:0em" class="lg-abnormal"><div class='lg-row'>雲生洞裏陰風動林間響若眀今日事半斤是八兩<span class='note-inline'>(上方岳)</span></div>
</p><p style="text-indent:0em" class="lg-abnormal"><div class='lg-row'>樹動風搖塵生雲起太上老君何曾姓李<span class='note-inline'>(断橋倫)</span></div>
</p></div>
<div class='div-orig'><p style="margin-left:1em">鼎州大龍山智洪禪師<span class='note-inline'>(嗣白兆圓)</span>僧問色身敗壞如何是堅固法身師曰山花開似錦澗水湛如藍。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>問曾不知荅還不會月冷風高古巖寒檜堪笑路逢遠道人不將語默對手執白玉鞭驪珠盡擊碎不擊碎增瑕纇國有憲章三千條罪<span class='note-inline'>(雪竇顯)</span></div>
</p><p style="text-indent:0em" class="lg-abnormal"><div class='lg-row'>山花如錦水如藍雲在高峰月在潭兩箇泥牛闘入海行人脫袴杖頭擔<span class='note-inline'>(地藏恩)</span></div>
</p><p style="text-indent:0em" class="lg-abnormal"><div class='lg-row'>山花如錦春長在澗水如藍碧湛然信步白雲深處去須知別有洞中天<span class='note-inline'>(佛鑑懃)</span></div>
</p><p style="text-indent:0em" class="lg-abnormal"><div class='lg-row'>色身敗壞世常情一點靈光到處晶澗水如藍花似錦法身何處不分眀<span class='note-inline'>(南堂興)</span></div>
</p><p style="text-indent:0em" class="lg-abnormal"><div class='lg-row'>雲散蟾輪滿烟[(冰-水+〡)*ㄆ]岳靣高泥牛穿巨海轉角起風濤<span class='note-inline'>(天寧璉)</span></div>
</p><p style="text-indent:0em" class="lg-abnormal"><div class='lg-row'>山花如錦水如藍親見文殊接話談十字街頭輕一拶前三三對後三三<span class='note-inline'>(瞎堂遠)</span></div>
</p><p style="text-indent:0em" class="lg-abnormal"><div class='lg-row'>大龍景物㝡幽妍澗水山花照眼鮮堅固法身何必問風光長在劫壺先<span class='note-inline'>(天目禮)</span></div>
</p><p style="text-indent:0em" class="lg-abnormal"><div class='lg-row'>山花似錦水如藍突出乾坤不露顏曾踏武陵溪畔路洞中春色異人間<span class='note-inline'>(無凖範)</span></div>
</p></div>
<div class='div-orig'><p style="margin-left:1em">襄州白馬山行靄禪師<span class='note-inline'>(嗣白兆圓)</span>僧問如何是清淨法身師曰井底蝦蟆吞却月。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>九重深密視聽難玉殿瓊樓宿霧攢爕理盡歸臣相事輪王不戴寶花冠<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">穎州薦福思禪師<span class='note-inline'>(嗣護國澄)</span>僧問古殿無佛時如何師曰梵音何來曰不假修證如何得成師曰修證即不成。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>古殿苔生像不安霜風八靣逼人寒梵音忽奏誰能會人天盡聽玉珊珊<span class='note-inline'>(大洪遂)</span></div>
</p><p style="text-indent:0em" class="lg-abnormal"><div class='lg-row'>古殿無佛梵音何來夢中喚省樓閣門開靈光一點絕塵埃耀古騰令遍九垓<span class='note-inline'>(南堂興)</span></div>
</p></div>
<div class='div-orig'><p style="margin-left:1em">洪州同安志禪師<span class='note-inline'>(嗣同安王)</span>僧問二機不到處如何舉唱師曰徧處不逢玄中不失。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>這邊那畔緫難逢一句無私不處中紅日暮沉西嶂外空㽞孤影照溪東<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">同安志因僧問凡有言句盡落今時學人上來請師直指師曰目前不說句後不迷又問如何是向上事師曰逈然不換標的即乖。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>天黑雲深飛莫鴉鷺鷥立雪對蘆花幸然不属今時事句後聲前會即差<span class='note-inline'>(雪岩欽)</span></div>
</p></div>
<div class='div-orig'><p style="margin-left:1em">襄州廣德義禪師<span class='note-inline'>(嗣廣德延)</span>僧問古人云言語道斷非去來今此理如何師曰彌勒涅槃知幾劫護眀猶未降迦維。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>妙湛圓眀苐一機降生成道涅槃時迦維摩竭雙林樹認著元來不是伊<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">廣德義因僧問久負不逢時如何師曰扇開人不遇陋巷莫能[(冰-水+〡)*ㄆ]。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>妙體堂堂相好全青霄獨步躡金蓮千華臺上猶慵坐弊垢襴衫豈肯穿<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">襄州廣德周禪師<span class='note-inline'>(嗣廣德延)</span>僧問教中道阿逸多不斷煩惱不修禪定佛記此人成佛無疑此理如何師曰鹽又盡炭又無曰鹽盡炭無時如何師曰愁人莫向愁人說說向愁人愁殺人。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>[(冰-水+〡)*ㄆ]放隨時雖有凖出門入戶恐難論長安路子君須到莫向深村草裏蹲<span class='note-inline'>(虗堂愚)</span></div>
</p></div>
<div class='div-orig'><p style="margin-left:1em">襄州石門慧徹禪師<span class='note-inline'>(嗣石門蘊)</span>僧問實際理地如何進步師曰鳥道無前僧曰幽谷白雲藏白雀擬心棲處隔山迷。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>幽谷白雲藏白雀擬心棲處隔山迷直饒不住棲心處猶落怡山苐二機<span class='note-inline'>(懶菴需)</span></div>
</p></div>
<div class='div-orig'><p style="margin-left:1em">石門徹因僧問如何是三乘教外別傳一句師曰東村王老夜燒錢。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>東村王老夜燒錢草鞋踏地帽指天家無白澤招禍福窮時相炒餓相煎<span class='note-inline'>(洞山聡)</span></div>
</p><p style="text-indent:0em" class="lg-abnormal"><div class='lg-row'>三乘教外別流傳瞎漢多知喚作禪天下衲僧叅不到東村王老夜燒錢<span class='note-inline'>(楊無為)</span></div>
</p><p style="text-indent:0em" class="lg-abnormal"><div class='lg-row'>東村王老夜燒錢眼中塵霧口中烟招神引鬼成妖恠三脚蝦䗫飛上天<span class='note-inline'>(地藏恩)</span></div>
</p><p style="text-indent:0em" class="lg-abnormal"><div class='lg-row'>東村王老夜燒錢野鬼閒神滿月前休更逢人覔玄旨謝家人不在漁船<span class='note-inline'>(上方益)</span></div>
</p><p style="text-indent:0em" class="lg-abnormal"><div class='lg-row'>王老夜燒錢白日看星月磕頭禮慈尊手把名香爇<span class='note-inline'>(道吾真)</span></div>
</p><p style="text-indent:0em" class="lg-abnormal"><div class='lg-row'>木食草衣隨分過此身贏得樂天真忽咨教外別傳句未免燒錢引鬼神<span class='note-inline'>(寶葉源)</span></div>
</p><p style="text-indent:0em" class="lg-abnormal"><div class='lg-row'>王老燒錢言端語端錦包特石䥫褁泥團<span class='note-inline'>(退耕寧)</span></div>
</p></div>
<div class='div-orig'><p style="margin-left:1em">石門徹因僧問雲光作牛意旨如何師曰陋巷不騎金色馬回途却着破襴衫。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>瑞草藂中懶欲眠徐行處處逈翛然披毛戴角人難識為報芒童不用鞭<span class='note-inline'>(丹霞淳)</span></div>
</p></div>
<div class='div-orig'><p style="margin-left:1em">郢州太陽慧堅禪師<span class='note-inline'>(嗣靈泉仁)</span>因僧問如何是玄旨師曰壁上掛錢財。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>輕輕人問玄中旨便吐肝腸說與他木人暗皺雙眉處石女多言爭柰何<span class='note-inline'>(投子青)</span></div>
</p><p style="text-indent:0em" class="lg-abnormal"><div class='lg-row'>玄旨玄旨壁上錢財挂起家門幸自平安白日招神引鬼<span class='note-inline'>(楊無為)</span></div>
</p><p style="text-indent:0em" class="lg-abnormal"><div class='lg-row'>玄旨分眀示學人錢財壁上挂金銀連珠六貼三千貫不濟飢寒不濟貧<span class='note-inline'>(張無盡)</span></div>
</p></div>
<div class='div-orig'><p style="margin-left:1em">鼎州德山圓眀緣密禪師<span class='note-inline'>(嗣雲門)</span>上堂大眾及盡去也直淂三世諸佛口挂壁上猶有一人呵呵大笑若識此人㕘學事畢。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>雙盲入暗路崎嶇日落栖蘆暫得甦爭似石人眠夜半免教舜讓守林居須知花綻非干木無脚行時早觸途昨朝風起長安道先是崑崙進國圖<span class='note-inline'>(投子青)</span></div>
</p><p style="text-indent:0em" class="lg-abnormal"><div class='lg-row'>[(冰-水+〡)*ㄆ]把斷襟喉風磨雲拭水冷天秋錦鱗莫謂無滋味釣盡滄浪月一鈎<span class='note-inline'>(天童覺)</span></div>
</p><p style="text-indent:0em" class="lg-abnormal"><div class='lg-row'>青山是父白雲兒雲散青山捴不知玉兔晝眠雲母地金烏夜宿不萌枝<span class='note-inline'>(足菴鑑)</span></div>
</p></div>
<div class='div-orig'><p style="margin-left:1em">岳州巴陵新開院顥鑑禪師<span class='note-inline'>(嗣雲門)</span>僧問如何是道師曰眀眼人落井。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>落井須眀出井機直冝擡眼動睛輝於斯倜儻無纖隔祖道汪洋淂旨歸<span class='note-inline'>(洞山聡)</span></div>
</p><p style="text-indent:0em" class="lg-abnormal"><div class='lg-row'>南北東西苦問人新開多口接迷津從茲八駿追風急空望悠悠脚下塵<span class='note-inline'>(佛印元)</span></div>
</p><p style="text-indent:0em" class="lg-abnormal"><div class='lg-row'>好箇眀眼人落井藂林話會幾時休修心未到無心地萬種千般逐水流<span class='note-inline'>(正覺逸)</span></div>
</p><p style="text-indent:0em" class="lg-abnormal"><div class='lg-row'>眀眼人落井靈丹透金鼎黑水崑崙奴夜過漫天嶺<span class='note-inline'>(覺海元)</span></div>
</p><p style="text-indent:0em" class="lg-abnormal"><div class='lg-row'>秋夜霜天月正眀仰觀星象約三更一條大路平如掌歸去何妨徹曉行<span class='note-inline'>(保寧勇)</span></div>
</p><p style="text-indent:0em" class="lg-abnormal"><div class='lg-row'>眀眼人落井波斯上古臺龍門三級浪死水有曝[腮-田+匆]<span class='note-inline'>(長靈卓)</span></div>
</p><p style="text-indent:0em" class="lg-abnormal"><div class='lg-row'>眀眼人落井西方在東嶺捉得箇饅頭開拳是餬餅<span class='note-inline'>(海印信)</span></div>
</p><p style="text-indent:0em" class="lg-abnormal"><div class='lg-row'>語不邪笑不來拙鋪設巧安排猢猻將板拍野老舞三臺<span class='note-inline'>(冶父川)</span></div>
</p><p style="text-indent:0em" class="lg-abnormal"><div class='lg-row'>巴陵一句子對面却相謾大地平如掌何事放無端<span class='note-inline'>(月菴果)</span></div>
</p><p style="text-indent:0em" class="lg-abnormal"><div class='lg-row'>誰觧當頭領坐斷毗盧頂稽首老巴陵眀眼人落井<span class='note-inline'>(月林觀)</span></div>
</p><p style="text-indent:0em" class="lg-abnormal"><div class='lg-row'>眀眼人落井恩深怨亦深海枯終見底人死不知心<span class='note-inline'>(朴翁銛)</span></div>
</p></div>
<div class='div-orig'><p style="margin-left:1em">巴陵因僧問如何是吹毛劒師曰珊瑚枝枝撑著月。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>要平不平大巧若拙或指或掌倚天照雪大冶兮磨礱不下良工兮拂拭未歇別別珊瑚枝枝撑著月<span class='note-inline'>(雪竇顯)</span></div>
</p><p style="text-indent:0em" class="lg-abnormal"><div class='lg-row'>珊瑚枝枝撑著月射斗鋒鋩未足觀四海盡來歸貢後乾坤同耀寶光寒<span class='note-inline'>(白雲端)</span></div>
</p><p style="text-indent:0em" class="lg-abnormal"><div class='lg-row'>價重三千不可圖從教千古強名模長因塞北烟塵息記得江南啼鷓鴰<span class='note-inline'>(長靈卓)</span></div>
</p><p style="text-indent:0em" class="lg-abnormal"><div class='lg-row'>脫得邊城戍役身却來偷賞上園春御街前畔低聲語不覺衝他皃事人<span class='note-inline'>(心聞賁)</span></div>
</p></div>
<div class='div-orig'><p style="margin-left:1em">巴陵因僧問如何是提婆宗師曰銀椀裏盛雪。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>老新開端的別觧道銀椀裏盛雪九十六箇應自知不知却問天邊月提婆宗提婆宗赤旛之下起清風<span class='note-inline'>(雪竇顯)</span></div>
</p><p style="text-indent:0em" class="lg-abnormal"><div class='lg-row'>大冶精金澄潭皎月南北東西孰分優劣昨夜春風一陣來掃盡千山萬山雪<span class='note-inline'>(海印信)</span></div>
</p><p style="text-indent:0em" class="lg-abnormal"><div class='lg-row'>人天會上分緇素龍象堂前定是非選甚邪魔并異類好教齊向此中歸<span class='note-inline'>(保寧勇)</span></div>
</p><p style="text-indent:0em" class="lg-abnormal"><div class='lg-row'>銀椀裏盛雪冰壺含寶月縱具四韋陀到此虛搖舌西天令嚴此土還別<span class='note-inline'>(佛性泰)</span></div>
</p><p style="text-indent:0em" class="lg-abnormal"><div class='lg-row'>提婆宗銀椀雪泰華摧滄海竭赤旛之下起清風吹落楊花硬如䥫<span class='note-inline'>(佛心才)</span></div>
</p></div>
<div class='div-orig'><p style="margin-left:1em">巴陵因僧問祖意教意是同是別師曰鷄寒上樹鴨寒下水。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>同別祖教問端由便將元價與他酬[糸*系]綸夜靜人垂釣曉淂金烏帶月[(冰-水+〡)*ㄆ]<span class='note-inline'>(投子青)</span></div>
</p><p style="text-indent:0em" class="lg-abnormal"><div class='lg-row'>昨夜三更屈指輪世間休說兩三人[婁*殳]聲長笛離亭晚君向瀟湘我向秦<span class='note-inline'>(保寧勇)</span></div>
</p><p style="text-indent:0em" class="lg-abnormal"><div class='lg-row'>鷄寒上樹鴨寒下水三百餘會不能宣九年靣壁徒瞌睡休瞌睡上是天兮下是地<span class='note-inline'>(佛性泰)</span></div>
</p><p style="text-indent:0em" class="lg-abnormal"><div class='lg-row'>鷄寒上樹鴨寒下水時莭不相饒古今自然理寒松十里吼清風流水一溪聲未<span class='corr'>已</span><span class='note-inline'>(湛堂凖)</span></div>
</p><p style="text-indent:0em" class="lg-abnormal"><div class='lg-row'>一朵梨花春帶雨金色頭陀笑不語龍宮海藏月眀前織女姮娥相對舞咲者咲舞者舞十方無虛空大地無寸土<span class='note-inline'>(南堂興)</span></div>
</p><p style="text-indent:0em" class="lg-abnormal"><div class='lg-row'>鷄寒上樹鴨寒下水鷲嶺費分踈少林提不起千峰寒色露全機貶上眉毛千萬里<span class='note-inline'>(寂岩中)</span></div>
</p><p style="text-indent:0em" class="lg-abnormal"><div class='lg-row'>雞作蒼鷹拏鼈鼻鴨為金翅作獰龍空王以此垂洪範錦上鋪花知幾重<span class='note-inline'>(南岩勝)</span></div>
</p></div>
<div class='div-orig'><p style="margin-left:1em">般若啟柔禪師<span class='note-inline'>(嗣雲門)</span>僧問西天以蠟人為驗未審此土以何為驗師曰新羅人草鞋。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>龜毛拈得笑咍咍一擊萬重関鎻開假使蠟人似冰結當甚新羅人草鞋<span class='note-inline'>(枯禪鏡)</span></div>
</p></div>
<div class='div-orig'><p style="margin-left:1em">益州青城香林院澄遠禪師<span class='note-inline'>(嗣雲門)</span>僧問如何是西來的的意師曰坐久成勞曰便回轉時如何師曰墮落深坑。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>一箇兩箇千萬箇脫却籠頭卸角䭾左轉右轉隨後來子湖要打劉銕磨<span class='note-inline'>(雪竇顯)</span></div>
</p><p style="text-indent:0em" class="lg-abnormal"><div class='lg-row'>香林無雜木一一是旃檀野火忽然發清風天地寬祖意報尓曹坐久自成勞<span class='note-inline'>(野軒遵)</span></div>
</p><p style="text-indent:0em" class="lg-abnormal"><div class='lg-row'>禪家流何太錯只管追求無病藥若知煩惱即菩提久坐成勞亦安樂<span class='note-inline'>(佛鑑懃)</span></div>
</p><p style="text-indent:0em" class="lg-abnormal"><div class='lg-row'>絕消息處捉來有形影中走却只因懶問兒孫要把襴衫反著坐久成勞位次已高起時失却人天相無限行人認白毫<span class='note-inline'>(月堂昌)</span></div>
</p></div>
<div class='div-orig'><p style="margin-left:1em">香林因僧問如何是衲衣下事師曰臘月火燒山。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>臘月燒山萬種千般翹松鶴冷立雪人寒達磨不會大難大難<span class='note-inline'>(雪竇顯)</span></div>
</p><p style="text-indent:0em" class="lg-abnormal"><div class='lg-row'>臘月火燒山天邊兩矅還香林曾未會空坐劒門關<span class='note-inline'>(佛印元)</span></div>
</p><p style="text-indent:0em" class="lg-abnormal"><div class='lg-row'>僧問衣下事師荅火燒山佛手遮不得人心似等閒<span class='note-inline'>(正覺逸)</span></div>
</p><p style="text-indent:0em" class="lg-abnormal"><div class='lg-row'>嵗晚年來正苦寒千林木葉盡凋殘炎炎野火無㳅水應是隨風過別山<span class='note-inline'>(上方益)</span></div>
</p><p style="text-indent:0em" class="lg-abnormal"><div class='lg-row'>老大藂林快說禪不將禪挂口皮邊谷深山遠空無像何處人呼應不圓<span class='note-inline'>(天童覺)</span></div>
</p><p style="text-indent:0em" class="lg-abnormal"><div class='lg-row'>臘月燒山特地無端錦包特石鐵褁泥團<span class='note-inline'>(圓悟勤)</span></div>
</p><p style="text-indent:0em" class="lg-abnormal"><div class='lg-row'>臘月山頭火亘天衲衣下事若為傳老來不是觀時莭困即長伸兩脚眠<span class='note-inline'>(白楊順)</span></div>
</p><p style="text-indent:0em" class="lg-abnormal"><div class='lg-row'>巢知風宂知雨可憐謝三郎月下自搖櫓<span class='note-inline'>(文殊能)</span></div>
</p><p style="text-indent:0em" class="lg-abnormal"><div class='lg-row'>臘月燒山對面熱謾瞥然悟去身在長安咄哉無限未歸客沙裏求油實可憐<span class='note-inline'>(石窓恭)</span></div>
</p><p style="text-indent:0em" class="lg-abnormal"><div class='lg-row'>香林臘月火燒山銕眼銅睛見亦難腦後一星輕點著三千里外髑髏乾<span class='note-inline'>(拙菴光)</span></div>
</p><p style="text-indent:0em" class="lg-abnormal"><div class='lg-row'>臘月火燒山苦口是黃連相將嵗除夜竇八布衫穿大可憐把手入黃泉<span class='note-inline'>(卍菴顏)</span></div>
</p><p style="text-indent:0em" class="lg-abnormal"><div class='lg-row'>衲衣下事火燒山臘月家貧徹骨寒堪笑連延曾未息眉毛焦赤靣皮乾<span class='note-inline'>(天童淨)</span></div>
</p><p style="text-indent:0em" class="lg-abnormal"><div class='lg-row'>香林臘月火燒山冷淡家風退後看閙裏果然輕[跍-十+水]著方知日午打三更<span class='note-inline'>(百拙登)</span></div>
</p><p style="text-indent:0em" class="lg-abnormal"><div class='lg-row'>臘月燒山天寬地寬築著磕著徹骨毛寒<span class='note-inline'>(松源岳)</span></div>
</p><p style="text-indent:0em" class="lg-abnormal"><div class='lg-row'>臘月火燒山天寬與地寬常啼菩薩苦<span class='corr'>滿市</span>鬻心肝<span class='note-inline'>(高原泉)</span></div>
</p><p style="text-indent:0em" class="lg-abnormal"><div class='lg-row'>臘月燒山有甚相謾漆桶不快休要胡鑽<span class='note-inline'>(朴翁銛)</span></div>
</p></div>
<div class='div-orig'><p style="margin-left:1em">香林因僧問如何是衲僧活計師曰耳裏種田。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>耳裏種田滿口含烟鍾馗觧舞十八拍張老乘槎上九天<span class='note-inline'>(無菴全)</span></div>
</p></div>
<div class='div-orig'><p style="margin-left:1em">香林因僧問萬頃荒田是誰為主師曰看看臘月盡。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>綉毬拋出畫堂前妙轉無私體自圜真箇要行劒刃事更湏再見老雲門<span class='note-inline'>(石[(工*几)/石]明)</span></div>
</p><p style="text-indent:0em" class="lg-abnormal"><div class='lg-row'>萬<span class='corr'>頃</span>荒田誰是主須知荅處有來由箇中著也無人委臘月看看又盡頭<span class='note-inline'>(簡翁敬)</span></div>
</p><p style="text-indent:0em" class="lg-abnormal"><div class='lg-row'>看看臘月盡日用事如何富嫌千口少貧恨一身多<span class='note-inline'>(雲衲慶)</span></div>
</p></div>
<div class='div-orig'><p style="margin-left:1em">香林因僧問如何是室內一<span class='note-inline'>(椀燈師曰)</span>三人證龜成鱉。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>六耳何謀事不成直言心表赤心人室中鐙熖誰來撥白髮兒童兩鬢新<span class='note-inline'>(投子青)</span></div>
</p><p style="text-indent:0em" class="lg-abnormal"><div class='lg-row'>皎皎清光徧界莫藏聲拋不出色豈能彰直下斬釘截銕剗却古今途轍高出臨濟德山三人證龜成鼈別別一回喫水一回噎<span class='note-inline'>(圓悟勤)</span></div>
</p><p style="text-indent:0em" class="lg-abnormal"><div class='lg-row'>三人證龜成鼈井底泥牛氣噎直饒辯瀉懸河有理亦難分雪耿耿孤光常皎潔<span class='note-inline'>(佛性泰)</span></div>
</p><p style="text-indent:0em" class="lg-abnormal"><div class='lg-row'>三人證龜成鼈毗嵐一吹吹滅從茲暗裏穿針鼻孔七花八裂<span class='note-inline'>(水菴一)</span></div>
</p><p style="text-indent:0em" class="lg-abnormal"><div class='lg-row'>三人證龜成鼈剛把天機漏泄木人嶺上唱歌石女眼中滴血<span class='note-inline'>(<span class='corr'>懶</span>菴需)</span></div>
</p><p style="text-indent:0em" class="lg-abnormal"><div class='lg-row'>室內一盞眀燈等閑一撲撲滅自然不辯東西免淂證龜成鼈<span class='note-inline'>(退菴奇)</span></div>
</p></div>
<div class='div-orig'><p style="margin-left:1em">洞山守初禪師㕘雲門放三頓棒因緣。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>一鏃三関破不難如何猶在是非間曲勞提起飯袋子三頓方知徹骨寒<span class='note-inline'>(白雲端)</span></div>
</p><p style="text-indent:0em" class="lg-abnormal"><div class='lg-row'>三頓當時打不回鐃門重擊鎻方開堪嗟不蓄一粒米十字街頭接往米<span class='note-inline'>(保寧勇)</span></div>
</p><p style="text-indent:0em" class="lg-abnormal"><div class='lg-row'>從來大道透長安步步應須著眼看五里只知還五里到頭方覺路岐難<span class='note-inline'>(成枯木)</span></div>
</p><p style="text-indent:0em" class="lg-abnormal"><div class='lg-row'>去年八月離湖南行盡千山與萬山不喫雲門三頓棒不知虎體有玄班<span class='note-inline'>(慈受深)</span></div>
</p><p style="text-indent:0em" class="lg-abnormal"><div class='lg-row'>坐鎮韶陽老牯牛江西湖外遽相酬當時銕限高擡起未必黃河不倒流<span class='note-inline'>(寶峯祥)</span></div>
</p><p style="text-indent:0em" class="lg-abnormal"><div class='lg-row'>吹毛寶劒當機妙切玉如泥孰可猜不犯鋒鋩全正令法王心印為君開<span class='note-inline'>(禾山方)</span></div>
</p><p style="text-indent:0em" class="lg-abnormal"><div class='lg-row'>雲門棒頭有眼洞山脚下雲生覷破森羅萬象便能海上橫行<span class='note-inline'>(佛心才)</span></div>
</p><p style="text-indent:0em" class="lg-abnormal"><div class='lg-row'>問荅分明豈偶然須知迸耳是忠言洞山眼似銅鈴轉剛被雲門三頓謾<span class='note-inline'>(文殊道)</span></div>
</p><p style="text-indent:0em" class="lg-abnormal"><div class='lg-row'>奉君三頓曲周遮屈辱雲門老作家渡水穿雲五湖客欲將何物當生涯<span class='note-inline'>(龍門遠)</span></div>
</p><p style="text-indent:0em" class="lg-abnormal"><div class='lg-row'>見兔放鷹因行掉臂赤骨律窮方圓富貴放三頓棒尚遲疑再挨方識錐頭利單提獨脚機關外眀眼衲僧猶不會<span class='note-inline'>(圓悟勤)</span></div>
</p><p style="text-indent:0em" class="lg-abnormal"><div class='lg-row'>雲門飯袋子毒蛇當古路觸著便傷人誰敢正眼覷<span class='note-inline'>(無相範)</span></div>
</p></div>
<div class='div-orig'><p style="margin-left:1em">洞山初因僧問如何是佛師曰麻三斤。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>麻皮三斤不用秤秤頭那肯坐於蠅一念纔生筋骨露徒勞更覔定盤星<span class='note-inline'>(北塔祚)</span></div>
</p><p style="text-indent:0em" class="lg-abnormal"><div class='lg-row'>五彩畫牛頭黃金為點額春晴二月初農人皆取則寒食賀新正銕錢三五百<span class='note-inline'>(福嚴雅)</span></div>
</p><p style="text-indent:0em" class="lg-abnormal"><div class='lg-row'>金烏急玉兔速善應何曾有輕觸展事投機見洞山跛鼈盲龜入空谷花簇簇錦簇簇南地竹兮北地木因思長慶陸大夫解道合笑不合哭<span class='note-inline'>(雪竇顯)</span></div>
</p><p style="text-indent:0em" class="lg-abnormal"><div class='lg-row'>三年一閏大家知也有顢頇不記時昨夜鴈回沙塞冷帶霜梧葉又披披<span class='note-inline'>(投子青)</span></div>
</p><p style="text-indent:0em" class="lg-abnormal"><div class='lg-row'>火麻皮子若何分臘雪煎茶解醉君更有路行人未到野花含笑舊枝春<span class='note-inline'>(法昌遇)</span></div>
</p><p style="text-indent:0em" class="lg-abnormal"><div class='lg-row'>打皷弄琵琶相逢兩會家去年一百五令嵗又還他<span class='note-inline'>(浮山遠)</span></div>
</p><p style="text-indent:0em" class="lg-abnormal"><div class='lg-row'>橫眸讀梵字彈舌念真言吹火長尖觜柴生滿竈烟<span class='note-inline'>(大<span class='corr'>愚</span>芝)</span></div>
</p><p style="text-indent:0em" class="lg-abnormal"><div class='lg-row'>如何是佛麻三斤<span class='note-inline'>(咄)</span>大地茫茫愁殺人<span class='note-inline'>(翠岩真)</span></div>
</p><p style="text-indent:0em" class="lg-abnormal"><div class='lg-row'>一片初生月蛾眉畫碧空水中魚避釣雲外鳥防弓<span class='note-inline'>(野軒遵)</span></div>
</p><p style="text-indent:0em" class="lg-abnormal"><div class='lg-row'>問佛三斤麻齋僧怕夜茶春來寒食後古木噪寒鴉<span class='note-inline'>(海印信)</span></div>
</p><p style="text-indent:0em" class="lg-abnormal"><div class='lg-row'>同袍㕘學問通津來扣宗師佛正因為說三斤麻最好三斤天下說尖新幾多匠者頻拈掇柰緣緇素有踈親子今更為重秤過那吒太子析全身<span class='note-inline'>(道吾真)</span></div>
</p><p style="text-indent:0em" class="lg-abnormal"><div class='lg-row'>洞山有語麻三斤衲子擎拳問要津因憶舊年看草字張顛顛後更無人<span class='note-inline'>(雲峯恱)</span></div>
</p><p style="text-indent:0em" class="lg-abnormal"><div class='lg-row'>雲起千山曉風高萬木秋石頭城下水浪打釣魚舟<span class='note-inline'>(佛慧泉)</span></div>
</p><p style="text-indent:0em" class="lg-abnormal"><div class='lg-row'>斤兩分眀不負君眼中瞳子莫生瞋百年三萬六千日得忻忻處且忻忻<span class='note-inline'>(白雲端)</span></div>
</p><p style="text-indent:0em" class="lg-abnormal"><div class='lg-row'>洞山麻三斤分眀欠一著衲僧放不下尋言空摸索<span class='note-inline'>(雲盖智)</span></div>
</p><p style="text-indent:0em" class="lg-abnormal"><div class='lg-row'>江南三月鷓鴣天雨過諸峯景物鮮行盡天涯諳世事買鞋須是大光錢<span class='note-inline'>(三祖宗)</span></div>
</p><p style="text-indent:0em" class="lg-abnormal"><div class='lg-row'>尺璧未為重片言不可輕領取鈎頭意莫認定盤星<span class='note-inline'>(地藏恩)</span></div>
</p><p style="text-indent:0em" class="lg-abnormal"><div class='lg-row'>南天地暖北天寒水陸相通見不難無限黃花兼翠竹任他千古往來看<span class='note-inline'>(草堂清)</span></div>
</p><p style="text-indent:0em" class="lg-abnormal"><div class='lg-row'>洞山的的麻三斤眀月堂前贈若人碧眼厖眉纔舉首又隨雲雨暗驚神<span class='note-inline'>(長靈卓)</span></div>
</p><p style="text-indent:0em" class="lg-abnormal"><div class='lg-row'>三斤足秤洞山麻撥動錙銖萬里差啼淂血㳅無用處夜來依舊宿蘆花<span class='note-inline'>(張無盡)</span></div>
</p><p style="text-indent:0em" class="lg-abnormal"><div class='lg-row'>千峯勢到岳邊住萬[泳-永+(瓜-、)]聲歸海上消迸出紅爐金彈子眼睛定動靣皮焦<span class='note-inline'>(南華昺)</span></div>
</p><p style="text-indent:0em" class="lg-abnormal"><div class='lg-row'>鴻鵠一舉千里飛鑽天鷂子與天齊鳳凰不是凡間鳥為瑞為祥自有時<span class='note-inline'>(龍門遠)</span></div>
</p><p style="text-indent:0em" class="lg-abnormal"><div class='lg-row'>洞山麻三斤真鍮不博金將錢買五彩壁上畫天神<span class='note-inline'>(琅瑘覺)</span></div>
</p><p style="text-indent:0em" class="lg-abnormal"><div class='lg-row'>洞山麻三斤斤兩不謾人語稀難問事貌古易傳神<span class='note-inline'>(慈受深)</span></div>
</p><p style="text-indent:0em" class="lg-abnormal"><div class='lg-row'>現前三昧料水打碓漏泄天機失錢遭罪<span class='note-inline'>(文殊能)</span></div>
</p><p style="text-indent:0em" class="lg-abnormal"><div class='lg-row'>洞山佛話三斤麻縛殺藂林老作家最好風前一聲邃江城五月落梅華<span class='note-inline'>(石[(工*几)/石]眀)</span></div>
</p><p style="text-indent:0em" class="lg-abnormal"><div class='lg-row'>鍾在扣谷受響池印月鏡含像曾非展事投機豈是預搔待痒點銕成金舉直錯枉一箭鵰一雙一摑血一掌君不見踈而不漏兮恢恢天網<span class='note-inline'>(圓悟勤)</span></div>
</p><p style="text-indent:0em" class="lg-abnormal"><div class='lg-row'>驢尾猪頭牛脚跡三斤麻皮露消息誌公杖頭剪刀尺從來雨下階頭濕<span class='note-inline'>(玉泉璉)</span></div>
</p><p style="text-indent:0em" class="lg-abnormal"><div class='lg-row'>洞山老勿踈親荅佛法麻三斤無靣目得人憎見淂徹賺殺人<span class='note-inline'>(妙峯善)</span></div>
</p><p style="text-indent:0em" class="lg-abnormal"><div class='lg-row'>水斷流山突兀為君放出遼天鶻擬欲風前瞬息時擡眸<span class='corr'>已</span>是<span class='note-inline'>(成窠窟非窠窟)</span>咄咄咄<span class='note-inline'>(塗毒䇿)</span></div>
</p></div>
<div class='div-orig'><p style="margin-left:1em">洞山初因僧問如何是正法眼師曰紙撚無油。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>洞山宗匠較些些紙撚無油驗作家老倒禪和針子眼說禪說道會如麻<span class='note-inline'>(翠岩真)</span></div>
</p></div>
<div class='div-orig'><p style="margin-left:1em">洞山初上堂言無展事語不投機承言者喪滯句者迷還得麼你衲僧分上到這裏須具擇法眼始得秪如洞山恁麼道也有一場過且道過在甚麼處。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>只要㧞楔抽釘為人解粘去縛如何洞山老人先自螣蛇繞脚<span class='note-inline'>(鼓山珪)</span></div>
</p><p style="text-indent:0em" class="lg-abnormal"><div class='lg-row'>言無展事語不投機承言者喪滯句者迷逢人不得錯舉<span class='note-inline'>(徑山杲)</span></div>
</p><p style="text-indent:0em" class="lg-abnormal"><div class='lg-row'>展事無回互投機通一線洞山無眼筋入地獄如箭<span class='note-inline'>(南岩勝)</span></div>
</p></div>
<div class='div-orig'><p style="margin-left:1em">金陵奉先深禪師<span class='note-inline'>(嗣雲門)</span>同明和尚到淮河見人牽網有魚從網透出師曰眀兄俊哉一似箇衲僧相似眀曰雖然如此爭如當初不撞入網羅好師曰眀兄你欠悟在眀至中夜方省。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>透網金鱗是衲僧銕壁銀山膽不驚眀老三更方瞥地任教千嶂碧層層<span class='note-inline'>(大溈智)</span></div>
</p><p style="text-indent:0em" class="lg-abnormal"><div class='lg-row'>網中跳出便飛騰好箇天然俊衲僧何似當初未入網悟來方始是知音<span class='note-inline'>(鼓山珪)</span></div>
</p><p style="text-indent:0em" class="lg-abnormal"><div class='lg-row'>俊哉一跳透重淵霹靂追之去不還却笑龍門燒尾者依然點額在波瀾<span class='note-inline'>(徑山杲)</span></div>
</p><p style="text-indent:0em" class="lg-abnormal"><div class='lg-row'>師子咬人狂狗逐塊三十里來方始悟何似當初莫入去<span class='note-inline'>(冶父川)</span></div>
</p></div>
<div class='div-orig'><p style="margin-left:1em">饒州薦福承古禪師<span class='note-inline'>(嗣雲門即古塔主)</span>僧問如何是佛師曰莫莫又問如何是祖師西來意師曰莫莫。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>古人一莫切忌㗖啄臨濟權寄庫德山頓蕭索截斷佛祖機關顯出頂門一著子細審思量分眀欠一著且道欠那一著<span class='note-inline'>(雪堂行)</span></div>
</p><p style="text-indent:0em" class="lg-abnormal"><div class='lg-row'>莫莫拈出一條斷貫索任從我佛及眾生撩天鼻孔都穿却<span class='note-inline'>(松源岳)</span></div>
</p></div>
<div class='div-orig'><p style="margin-left:1em">韶州雙峰興福竟欽禪師<span class='note-inline'>(嗣雲門)</span>僧問賔頭盧應供四天下還得遍也無師曰如月入水問如何是用而不雜師曰眀月堂前垂玉露水精殿裏粲真珠。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>混而不雜體常虛雪月交光類莫如應處萬端無罣礙片雲自在卷還舒<span class='note-inline'>(自得暉)</span></div>
</p></div>
<div class='div-orig'><p style="margin-left:1em">汝州首山省念禪師<span class='note-inline'>(嗣風宂)</span>僧問如何是佛師曰新婦騎驢阿家牽曰未審此語甚麼句中[(冰-水+〡)*ㄆ]師曰三玄[(冰-水+〡)*ㄆ]不得四句豈能該曰此意如何師曰天長地久日月齊眀。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>新婦騎驢阿家牽誰後復誰先張三與李四拱手賀堯年從上諸聖捴皆然起坐忪諸沒兩般有問又須向伊道新婦騎驢阿家牽<span class='note-inline'>(神鼎諲)</span></div>
</p><p style="text-indent:0em" class="lg-abnormal"><div class='lg-row'>得不得傳不傳歸根得旨復何言憶昔首山曾漏泄新婦騎驢阿家牽<span class='note-inline'>(黃龍南)</span></div>
</p><p style="text-indent:0em" class="lg-abnormal"><div class='lg-row'>手提巴鼻脚踏尾仰靣看天聽流水天明送出路傍邊夜靜還歸茅屋裏<span class='note-inline'>(道吾真)</span></div>
</p><p style="text-indent:0em" class="lg-abnormal"><div class='lg-row'>新婦騎驢阿家牽王老空中駕鐵舡井底掛帆風勢惡須弥頂上浪滔天<span class='note-inline'>(海印信)</span></div>
</p><p style="text-indent:0em" class="lg-abnormal"><div class='lg-row'>新婦騎驢阿家牽傍觀笑渠顛倒顛歸來舉目暮雲合嶺上蟾蜍光未圓<span class='note-inline'>(天寧璉)</span></div>
</p><p style="text-indent:0em" class="lg-abnormal"><div class='lg-row'>七手八脚三頭兩靣耳聽不聞眼覷不見啼得血流無用處不如緘口過殘春<span class='note-inline'>(保寧勇)</span></div>
</p><p style="text-indent:0em" class="lg-abnormal"><div class='lg-row'>張顛不似首山顛不動毫芒百怪全猶淂黃龍再拈出四方眀眼若為傳新婦騎驢阿家牽低頭拾得一文錢十字街頭拍手笑東村王老屋頭穿<span class='note-inline'>(真淨文)</span></div>
</p><p style="text-indent:0em" class="lg-abnormal"><div class='lg-row'>首山有語古今傳此語休云返倒顛新婦醉騎驢子去是人笑道阿家牽<span class='note-inline'>(佛國白)</span></div>
</p><p style="text-indent:0em" class="lg-abnormal"><div class='lg-row'>新婦騎驢阿家牽面如滿月目如蓮更將羅袖相牽挽一叚風流遍大千<span class='note-inline'>(慈受深)</span></div>
</p><p style="text-indent:0em" class="lg-abnormal"><div class='lg-row'>新婦騎驢阿家牽體叚風流得自然堪咲效顰鄰舍女向人添醜不成妍<span class='note-inline'>(天童覺)</span></div>
</p><p style="text-indent:0em" class="lg-abnormal"><div class='lg-row'>莫問新婦阿家免煩上路波吒遇飯喫飯遇茶喫茶同門出入宿世冤家<span class='note-inline'>(五祖演)</span></div>
</p><p style="text-indent:0em" class="lg-abnormal"><div class='lg-row'>新婦騎驢阿家牽碧玉羅紋頂上旋播土揚塵尋不見元來只在舊山前<span class='note-inline'>(文殊道)</span></div>
</p><p style="text-indent:0em" class="lg-abnormal"><div class='lg-row'>新婦騎驢阿家牽萬里滄溟駕銕船參差島嶼分諸國彷<span class='corr'>彿</span>星河共一天<span class='note-inline'>(南華昺)</span></div>
</p><p style="text-indent:0em" class="lg-abnormal"><div class='lg-row'>阿家新婦兩同條咫尺家鄉路不遙可笑騎驢覔驢者一生錯認馬鞍橋<span class='note-inline'>(鼓山珪)</span></div>
</p><p style="text-indent:0em" class="lg-abnormal"><div class='lg-row'>新婦騎驢阿家牽步步相隨不著鞭歸到畫堂人不識從今懶更出人前<span class='note-inline'>(徑山杲)</span></div>
</p><p style="text-indent:0em" class="lg-abnormal"><div class='lg-row'>阿家新婦最相怜新婦騎馿家便牽幾度醉歸眀月夜笙歌引入畫堂前<span class='note-inline'>(護國元)</span></div>
</p><p style="text-indent:0em" class="lg-abnormal"><div class='lg-row'>新婦快騎馿阿家引鞭走石筍夜抽條靣南看北斗<span class='note-inline'>(湛堂深)</span></div>
</p><p style="text-indent:0em" class="lg-abnormal"><div class='lg-row'>新婦騎馿阿家牽草裏尋常万万千誰在後兮誰在先不須特地苦加鞭<span class='note-inline'>(牧菴忠)</span></div>
</p><p style="text-indent:0em" class="lg-abnormal"><div class='lg-row'>蹇馿須是阿家牽媳婦嬌癡懶著鞭在舍只知七十二出門方見化三千<span class='note-inline'>(簡堂機)</span></div>
</p></div>
<div class='div-orig'><p style="margin-left:1em">首山因僧問親到寶山空手回時如何師曰家家門前火把子。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>家家門前火把子今古分眀須記取五更鍾後聽雞鳴失曉朝官不帶帽<span class='note-inline'>(石門聡)</span></div>
</p><p style="text-indent:0em" class="lg-abnormal"><div class='lg-row'>門前火把寶山回玄學之徒遍九垓南海岸頭波浪起西番氊帽樣時栽<span class='note-inline'>(翠岩真)</span></div>
</p><p style="text-indent:0em" class="lg-abnormal"><div class='lg-row'>空手歸時誰肯信驢䭾馬載入門來家家舉起火把子半夜天如白日開<span class='note-inline'>(白雲端)</span></div>
</p></div>
<div class='div-orig'><p style="margin-left:1em">首山因僧問如何是佛法大意師曰椘王城畔汝水東流。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>椘王古城畔汝水向東流兩岸競垂釣幾人能直鈎<span class='note-inline'>(正覺逸)</span></div>
</p><p style="text-indent:0em" class="lg-abnormal"><div class='lg-row'>椘王城畔水東流逐浪隨波早晚休誰謂謝郎生計在夜深眀月上孤舟<span class='note-inline'>(佛慧泉)</span></div>
</p><p style="text-indent:0em" class="lg-abnormal"><div class='lg-row'>椘王城畔水東流樹倒藤枯笑不休好是自從投子去更無人解道油油<span class='note-inline'>(真淨文)</span></div>
</p><p style="text-indent:0em" class="lg-abnormal"><div class='lg-row'>椘王城畔水東㳅今古朝宗是到頭逐浪隨波如未息輸他漁父泛孤舟<span class='note-inline'>(溈山秀)</span></div>
</p><p style="text-indent:0em" class="lg-abnormal"><div class='lg-row'>椘國城邊水去東發船便被打頭風蘆花灣裏[聽-王]漁唱熨斗煎茶銚不同<span class='note-inline'>(三祖宗)</span></div>
</p><p style="text-indent:0em" class="lg-abnormal"><div class='lg-row'>椘王城畔水東流日夜波濤去不休巖下忽逢湘水客謂言依舊注悠悠<span class='note-inline'>(雲溪恭)</span></div>
</p><p style="text-indent:0em" class="lg-abnormal"><div class='lg-row'>千波萬浪曾無盡去槳來帆浩莫窮謝客睡醒孤月白閒吹一笛渡頭風<span class='note-inline'>(普融平)</span></div>
</p><p style="text-indent:0em" class="lg-abnormal"><div class='lg-row'>椘王成畔水東流南地禪僧北地遊眼目直教從淺辯權衡爭柰出常流金篦為子挑除翳驢上穿靴背打毬<span class='note-inline'>(翠岩真)</span></div>
</p><p style="text-indent:0em" class="lg-abnormal"><div class='lg-row'>椘王城畔水東流獨脚山魈踢氣毬貪著六幺花十八斷頭船子下楊州<span class='note-inline'>(瞎堂遠)</span></div>
</p><p style="text-indent:0em" class="lg-abnormal"><div class='lg-row'>暑往寒來春復秋夕陽西去水東流茫茫宇宙人無[婁*殳]那箇親曾到地頭<span class='note-inline'>(雪岩欽)</span></div>
</p></div>
<div class='div-orig'><p style="margin-left:1em">首山因僧問如何是祖師西來意師曰風吹日炙。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>日炙風吹不計年行人塵路辨應難擬心早<span class='corr'>已</span>深三尺更教誰問箇中玄<span class='note-inline'>(洞山聡)</span></div>
</p><p style="text-indent:0em" class="lg-abnormal"><div class='lg-row'>風吹日炙少人知頂仰先賢對此機饒君曠刼生前會穿耳胡僧也皺眉<span class='note-inline'>(法華舉)</span></div>
</p><p style="text-indent:0em" class="lg-abnormal"><div class='lg-row'>曰炙風吹問袒來紅塵亘野眼難擡忙忙役役知多少二月春深動地雷<span class='note-inline'>(翠岩真)</span></div>
</p><p style="text-indent:0em" class="lg-abnormal"><div class='lg-row'>風吹日炙橫臥荒草觸著毒氣全身便倒<span class='note-inline'>(天寧璉)</span></div>
</p><p style="text-indent:0em" class="lg-abnormal"><div class='lg-row'>曰炙風吹也大奇根鏘疋馬將家兒皇圖自古元無事撥動煙塵更是誰<span class='note-inline'>(三祖宗)</span></div>
</p><p style="text-indent:0em" class="lg-abnormal"><div class='lg-row'>日炙風吹當路頭衲僧見後莫遲留我令到此堪惆悵葉落花紅經幾秋<span class='note-inline'>(雲<span class='corr'>溪</span>恭)</span></div>
</p><p style="text-indent:0em" class="lg-abnormal"><div class='lg-row'>風吹日炙點朱點漆行人嗟嘆共誰相識<span class='note-inline'>(汾陽昭)</span></div>
</p></div>
<div class='div-orig'><p style="margin-left:1em">首山拈竹篦示眾曰汝諸人若喚作竹篦則觸不喚作竹篦則背汝諸人且道喚作甚麼速道速道。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>竹篦舉起成生殺豈可容人亂札錐劈脊一揮如薦淂銀山銕壁也光輝<span class='note-inline'>(照堂一)</span></div>
</p><p style="text-indent:0em" class="lg-abnormal"><div class='lg-row'>拈起竹篦子如何便到家祕魔若不會隨後却擎叉<span class='note-inline'>(鼓山珪)</span></div>
</p><p style="text-indent:0em" class="lg-abnormal"><div class='lg-row'>背觸非遮護眀眀為舉揚吹毛元不動遍地是刀鏘<span class='note-inline'>(徑山杲)</span></div>
</p><p style="text-indent:0em" class="lg-abnormal"><div class='lg-row'>不觸又不背徒勞生擬議開口更<span class='corr'>商</span>量白雲千萬里<span class='note-inline'>(此菴元)</span></div>
</p><p style="text-indent:0em" class="lg-abnormal"><div class='lg-row'>黑漆竹篦非觸背大地山河俱粉碎咬人獅子急反身莫學韓攎猶逐塊<span class='note-inline'>(遯菴演)</span></div>
</p><p style="text-indent:0em" class="lg-abnormal"><div class='lg-row'>罵他還自罵瞋他還自瞋戒之慎之出乎爾者反乎爾者也<span class='note-inline'>(卍菴顏)</span></div>
</p><p style="text-indent:0em" class="lg-abnormal"><div class='lg-row'>辯龍蛇眼定乾坤粲粲一天星斗分拈起竹篦言背觸眀眀<span class='corr'>刺</span>腦入膠盆<span class='note-inline'>(笑翁堪)</span></div>
</p><p style="text-indent:0em" class="lg-abnormal"><div class='lg-row'>拈起竹篦行殺活令背觸交馳佛祖乞命<span class='note-inline'>(無門開)</span></div>
</p><p style="text-indent:0em" class="lg-abnormal"><div class='lg-row'>野<span class='corr'>干</span>鳴獅子吼喪盡生涯不容開口<span class='note-inline'>(虛堂愚)</span></div>
</p></div>
<div class='div-orig'><p style="margin-left:1em">首山示眾賔無二賔主無二主公案。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>賔主有無俱遣外行藏須要出常情無棲泊處開門戶月到中霄不敢眀<span class='note-inline'>(虗堂愚)</span></div>
</p></div>
<div class='div-orig'><p style="margin-left:1em">首山因僧問如何是學人親切處師曰五九盡日又逢春曰畢竟如何師曰冬到寒食一百五。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>日暮陰雲郊野深重陽到後菊花新不因西嶠殘冰盡爭得東山一帶春<span class='note-inline'>(投子<span class='corr'>青</span>)</span></div>
</p></div>
<div class='div-orig'><p style="margin-left:1em">首山因僧問如何是菩提路師曰襄縣五里曰向上事如何師曰來徃不易。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>問路窮途擬進程綠楊鶯語送行人牌標五里向君說莫道常年不指陳<span class='note-inline'>(投子青)</span></div>
</p></div>
<div class='div-orig'><p style="margin-left:1em">首山因僧問如何是學人用心處師曰怪你一問遲也。</p>
</div>
<div class='div-commentary'><p>頌曰。</p>
<p style="text-indent:0em" class="lg-abnormal"><div class='lg-row'>未語難眀迷悟情發言方表赤心人秖貪進步求名玉爭信靈苗不受春<span class='note-inline'>(投子青)</span></div>
</p></div></div>
<p class='juan'>禪宗頌古聮珠通集卷第十八</p></div>
</div><!-- end of div[@id='body'] -->
</body></html>