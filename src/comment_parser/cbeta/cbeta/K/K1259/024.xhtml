<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>御製秘藏詮</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<div class='other'><a id='mulu51' />
<p class='juan'>御製秘藏詮幽隱律詩卷第二十四　肥</p>
<div class='div-other'><a id='mulu52' />
<div class='div-orig'><p style="text-indent:0em" class="lg-abnormal"><div class='lg-row'>怡閑銷度日</div>
</p></div>
<div class='div-commentary'><p style="margin-left:1em"><span class='note-inline'>(夫無為而為不治而治則怡然閑澹之情足銷度日之也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>取性日高眠</div>
</p></div>
<div class='div-commentary'><p style="margin-left:1em"><span class='note-inline'>(萬機多睱自養天和六合為家何妨高寂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>恠石臨窗認</div>
</p></div>
<div class='div-commentary'><p style="margin-left:1em"><span class='note-inline'>(恠石幽奇之物可以發幽奇之趣也時或覽之弗能<span class='corr'>已</span>矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>踈籬枕水邊</div>
</p></div>
<div class='div-commentary'><p style="margin-left:1em"><span class='note-inline'>(寓目高臺緣情遣興遠取諸物防閑存誠)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>琴棊延處士</div>
</p></div>
<div class='div-commentary'><p style="margin-left:1em"><span class='note-inline'>(琴棊之妙處士之風雅合正聲善窮機變故或延之)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>茶煑近山泉</div>
</p></div>
<div class='div-commentary'><p style="margin-left:1em"><span class='note-inline'>(時思煑茗旋汲清泉以澹薄而為心以逍遙而為務)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>倚岸垂楊柳</div>
</p></div>
<div class='div-commentary'><p style="margin-left:1em"><span class='note-inline'>(長懷渭水柳色依然徒多獵渭之情<span class='corr'>已</span>縶非熊之士)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>紅花落釣舡</div>
</p></div>
<div class='div-commentary'><p style="margin-left:1em"><span class='note-inline'>(釣艇多空繁花謾落人不求俻野無所遺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>何事光天意</div>
</p></div>
<div class='div-commentary'><p style="margin-left:1em"><span class='note-inline'>(天之道遠矣哉自非靜惟天命動順天常化被無私功歸有即無以光天之德也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>悠哉豈易窮</div>
</p></div>
<div class='div-commentary'><p style="margin-left:1em"><span class='note-inline'>(悠哉遠㒵蓋天行剛健之德運轉不息故云豈易窮也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>昇平皆致理</div>
</p></div>
<div class='div-commentary'><p style="margin-left:1em"><span class='note-inline'>(昇平之道率由王者曲成萬物大賚四方既緯地以經天乃攀堯而躋舜故云皆致理也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>亂世自多同</div>
</p></div>
<div class='div-commentary'><p style="margin-left:1em"><span class='note-inline'>(亂猶治也致理之本開化之源雖事在一時而體窮千變然治世之道或多同也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>日轉依常道</div>
</p></div>
<div class='div-commentary'><p style="margin-left:1em"><span class='note-inline'>(二儀合德七政以齊故日所運轉必依常道亦猶春行東陸秋行西陸等是也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>山高聳半空</div>
</p></div>
<div class='div-commentary'><p style="margin-left:1em"><span class='note-inline'>(山之高也唯嵩丘為居五岳之中為萬方之㝡足可以苞藏於萬物也易曰成萬物者莫止乎艮艮者山也萬物當艮之時則結納<span class='corr'>已</span>畢各遂其性亦猶人君致理至此成功為萬方之所仰也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>文經書百代</div>
</p></div>
<div class='div-commentary'><p style="margin-left:1em"><span class='note-inline'>(且百代之中為政之本九經三史靡不載之)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詳酌幾人通</div>
</p></div>
<div class='div-commentary'><p style="margin-left:1em"><span class='note-inline'>(易曰知幾其神乎自非與道冥契於事無累則無以通也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>歲久胡顏是</div>
</p></div>
<div class='div-commentary'><p style="margin-left:1em"><span class='note-inline'>(且人之生也各私其業所以然者盖寒暑交至聲利相伇方寸有惑取捨無凖道<span class='corr'>背</span>於通濟理滯於言教徒云歲久胡顏若是)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無過遂壯心</div>
</p></div>
<div class='div-commentary'><p style="margin-left:1em"><span class='note-inline'>(語云見義不為無勇也既偶合義若不為是無勇壯之心也若逢善即遷見惡能改心棲道德之中志出希夷之外舉無悔吝動必得常言遂壯心意在斯矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迍邅皆自作</div>
</p></div>
<div class='div-commentary'><p style="margin-left:1em"><span class='note-inline'>(書云天作孽由可違自作孽弗可逭此盖聖人慮下民以小惡為無傷而不去也果違格言邅回自咎矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>福祿善緣深</div>
</p></div>
<div class='div-commentary'><p style="margin-left:1em"><span class='note-inline'>(善緣既深福祿乃固良以心存汎愛志在兼人既博施之道自強致積慶之貞天與矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>賢哲遵依道</div>
</p></div>
<div class='div-commentary'><p style="margin-left:1em"><span class='note-inline'>(道者賢哲履踐之場即大道也是以聖人出一教令建一典謨欲使人依稟先範遵仰至理然後去凝滯復淳朴故上士聞之勤而行矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>狂生笑古今</div>
</p></div>
<div class='div-commentary'><p style="margin-left:1em"><span class='note-inline'>(仲尼云如有周公之才之美使驕且吝不足觀也况懵道昧學居下流而訕上者歟故慠慢賢哲嗤笑古今既狂且悖易曰覆公餗故其冝哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>孤根終凍死</div>
</p></div>
<div class='div-commentary'><p style="margin-left:1em"><span class='note-inline'>(識昧變通情尤鄙俚莫曉進身之學徒懷冐寵之心舉世無聞孤根何託斃於凍餒豈足悼哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>餓虎困山岑</div>
</p></div>
<div class='div-commentary'><p style="margin-left:1em"><span class='note-inline'>(虎者非仁獸也銳於爪牙固彼藪澤今既人神共弃山岑不藏復餓且困欲將偷生亦猶民之不學斯為下矣貪於道藝務於貪饕苟度朝昬斯為難矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>避罪勝修福</div>
</p></div>
<div class='div-commentary'><p style="margin-left:1em"><span class='note-inline'>(書云子攸好德汝則錫之福故知遷善遠罪而福自至矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>其為理一般</div>
</p></div>
<div class='div-commentary'><p style="margin-left:1em"><span class='note-inline'>(既遷善而福至其為理也何有異哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>資財<span class='corr'>豐</span>利益</div>
</p></div>
<div class='div-commentary'><p style="margin-left:1em"><span class='note-inline'>(易曰何以聚人曰財故有國者之所<span class='corr'>豐</span>盖富有於天下也則為益之大矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>公道不欺瞞</div>
</p></div>
<div class='div-commentary'><p style="margin-left:1em"><span class='note-inline'>(至公之道上契於天下恤於人人猶不欺况於天乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>濁世貪榮祿</div>
</p></div>
<div class='div-commentary'><p style="margin-left:1em"><span class='note-inline'>(榮不<span class='corr'>以</span>道而進祿不以義而求濁世之風貪冐而苟進也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眀時善政官</div>
</p></div>
<div class='div-commentary'><p style="margin-left:1em"><span class='note-inline'>(夫時之眀矣則政之善也故無尸祿素飡之譏宛得股肱耳目之用斯可謂之官矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>遏強能撫弱</div>
</p></div>
<div class='div-commentary'><p style="margin-left:1em"><span class='note-inline'>(強者則遏之弱者則撫之則剛柔動靜得其中也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>容止勢情觀</div>
</p></div>
<div class='div-commentary'><p style="margin-left:1em"><span class='note-inline'>(凡容止望之嚴然即得其土君子之勢也論情則實可觀矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>料敵還難得</div>
</p></div>
<div class='div-commentary'><p style="margin-left:1em"><span class='note-inline'>(審其得喪之源觀彼勝負之兆擬之後動議而後行斯則舉無遺略用無不利誠謂難得其人矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>駈馳話戰塲</div>
</p></div>
<div class='div-commentary'><p style="margin-left:1em"><span class='note-inline'>(師[打-丁+(企-止+衣)]之動乃謂駈馳達乎通變之機方圓自得卜其地勢之用勝負斯眀)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>貪殘興造次</div>
</p></div>
<div class='div-commentary'><p style="margin-left:1em"><span class='note-inline'>(聖人存乎慈<span class='corr'>儉</span>為心不以貪殘恃勇事非行於造次理自契於神明)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>必受反灾殃</div>
</p></div>
<div class='div-commentary'><p style="margin-left:1em"><span class='note-inline'>(夫兵猶火也不戢將自焚翫兵黷武必有咎殃也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>决勝先眀筞</div>
</p></div>
<div class='div-commentary'><p style="margin-left:1em"><span class='note-inline'>(明其師律洞彼機權用無枉設之功故無不克之眾)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>論兵不下堂</div>
</p></div>
<div class='div-commentary'><p style="margin-left:1em"><span class='note-inline'>(善計不湏籌筭善禦不施兵噐故不下廟堂而决勝千里)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>精通眀理亂</div>
</p></div>
<div class='div-commentary'><p style="margin-left:1em"><span class='note-inline'>(精通神妙之趣明達理乱之端得一之道斯明可知百世矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>興替有存亡</div>
</p></div>
<div class='div-commentary'><p style="margin-left:1em"><span class='note-inline'>(存亡不能隱其數興替不能逃其理是以聖人存而不忘亡理而不忘乱)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>絕代西施色</div>
</p></div>
<div class='div-commentary'><p style="margin-left:1em"><span class='note-inline'>(觀乎西子絕代之容盖世之色捧心嚬眉而致惑乱可謂有其容而無其德不能保乎終始耳)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>爭如醜婦人</div>
</p></div>
<div class='div-commentary'><p style="margin-left:1em"><span class='note-inline'>(是謂有松栢之心乏粍李之艶猶能內助其主傍訓六宮致羙聲光於女史此乃無鹽之德豈西子而為譬也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>先賢非羙㒵</div>
</p></div>
<div class='div-commentary'><p style="margin-left:1em"><span class='note-inline'>(上世之士不以形陋而為踈務以道德而為貴所以重德而不取㒵也故語云觀其言而察其行矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>高鑒瑩磨新</div>
</p></div>
<div class='div-commentary'><p style="margin-left:1em"><span class='note-inline'>(聖人為理之道內含明曜外燭幽微猶百鍊之寶致于高臺妍[蚩-一]無所逃其形也在乎眀四目達四聰)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>霸國忠良立</div>
</p></div>
<div class='div-commentary'><p style="margin-left:1em"><span class='note-inline'>(人主俯順物情志存大寶忠臣盡其智慮立其名莭君臣讓羙化成天下故書云元首明哉股肱良哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>亡家自起因</div>
</p></div>
<div class='div-commentary'><p style="margin-left:1em"><span class='note-inline'>(聖人發言垂訓千古箴規觀西子之惑因立今時之至德誡于後世斯乃見神明之道也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>亂常皆速禍</div>
</p></div>
<div class='div-commentary'><p style="margin-left:1em"><span class='note-inline'>(觀天之道順天化民制不越常動不踰矩知禍福之速審得失之應是以聖人慎於未萌耳)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>情偽顯於真</div>
</p></div>
<div class='div-commentary'><p style="margin-left:1em"><span class='note-inline'>(夫守真者實情偽者虛究彼二端窮乎一致苟能歸真弃偽至理於是明矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>地卑生棘<span class='corr'>刺</span></div>
</p></div>
<div class='div-commentary'><p style="margin-left:1em"><span class='note-inline'>(地卑而多生棘刾盖所託之處不羙小人而偏興邪偽盖所見之智不長)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>嶺上白雲多</div>
</p></div>
<div class='div-commentary'><p style="margin-left:1em"><span class='note-inline'>(當天地交泰則山川出雲顥氣所生高昇嚴岫盖比君子之生於茂族也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>君子懷忠信</div>
</p></div>
<div class='div-commentary'><p style="margin-left:1em"><span class='note-inline'>(君子之事君也必上盡其忠內守其信故仲尼以文行忠信而教之事君矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>愚迷不止訛</div>
</p></div>
<div class='div-commentary'><p style="margin-left:1em"><span class='note-inline'>(性若愚迷識見非廣不能外棵群藉內省<span class='corr'>己</span>心則訛邪縱行不能自止)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妄情終是昧</div>
</p></div>
<div class='div-commentary'><p style="margin-left:1em"><span class='note-inline'>(眾生情妄漂溺輪廻未達真心隨業受報終成闇昧豈悟妙明)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>六道豈偏頗</div>
</p></div>
<div class='div-commentary'><p style="margin-left:1em"><span class='note-inline'>(天人鬼畜地獄修羅隨心所造逐葉分差善惡顯然終無偏黨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>齋誡存清淨</div>
</p></div>
<div class='div-commentary'><p style="margin-left:1em"><span class='note-inline'>(洗心曰齊防患曰誡心清潔故所為合道情勗慎故行業霜嚴則清淨之謂也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>經聲樂亦和</div>
</p></div>
<div class='div-commentary'><p style="margin-left:1em"><span class='note-inline'>(經聲乃出世之因樂音是治世之本明二般之不異體一性以無差故云和也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>歸客何遅晚</div>
</p></div>
<div class='div-commentary'><p style="margin-left:1em"><span class='note-inline'>(聖人端拱南面庂席求賢雖旌善以無遺仍懷遠而在念故云來暮)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>秋雲暮亦寒</div>
</p></div>
<div class='div-commentary'><p style="margin-left:1em"><span class='note-inline'>(高秋雲彩暮景寒清偏傷覇旅之懷亦動幽人之)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>草枯鷹犬利</div>
</p></div>
<div class='div-commentary'><p style="margin-left:1em"><span class='note-inline'>(金飈發令百草皆枯皇道貞明小人道薄既英雄之授任且狹兔以何藏)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>戰馬䥫衣寬</div>
</p></div>
<div class='div-commentary'><p style="margin-left:1em"><span class='note-inline'>(道合無為天下清淨歸馬於山陽鑄甲為農器四夷賔貢七德用光)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>儒措真才子</div>
</p></div>
<div class='div-commentary'><p style="margin-left:1em"><span class='note-inline'>(儒流舉措動合䂓章俊彥騰芳盡懷才力贊文明之嘉運治率土之蒸民)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>英雄俊長官</div>
</p></div>
<div class='div-commentary'><p style="margin-left:1em"><span class='note-inline'>(字人之任委注非輕俊造之倫設官方稱布仁風於百里掌經賦於三農安上理民長吏之職也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>令嚴兼畏愛</div>
</p></div>
<div class='div-commentary'><p style="margin-left:1em"><span class='note-inline'>(其令不肅而成其政不嚴而治畏愛之道兼行賞罰之功必正盖由守公奉法去暴戒貪之謂也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>胥吏歛容端</div>
</p></div>
<div class='div-commentary'><p style="margin-left:1em"><span class='note-inline'>(密子賤彈琴堂上一邑昭蘇西門豹投巫池中眾邪俱散人而能正吏不敢欺亦畏受之道朋矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>獨坐自懽娛</div>
</p></div>
<div class='div-commentary'><p style="margin-left:1em"><span class='note-inline'>(夫蘊德怡情端然物表神情曠蕩随景象而自娛道體冲虛盖存真而獨坐)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>遊行意不拘</div>
</p></div>
<div class='div-commentary'><p style="margin-left:1em"><span class='note-inline'>(忘情遣慮隨事理而難拘信任攀緣縱聲色而不惑遊行無滯自合天真)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>端倪撗縹緲</div>
</p></div>
<div class='div-commentary'><p style="margin-left:1em"><span class='note-inline'>(示物凖的情發有象之中究事端倪方契無私之化斯則合至道之靈明盡虛無之縹緲)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>談笑斷縈䊸</div>
</p></div>
<div class='div-commentary'><p style="margin-left:1em"><span class='note-inline'>(雖興言取笑匪在象中而談論機關深歸玄旨斯乃道在有無之間何縈䊸而是取)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>惆悵思往日</div>
</p></div>
<div class='div-commentary'><p style="margin-left:1em"><span class='note-inline'>(二五<span class='corr'>已</span>還治乱之事惆悵興感思其善者而從之)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>徘徊悶卷書</div>
</p></div>
<div class='div-commentary'><p style="margin-left:1em"><span class='note-inline'>(披覽簡編望古澄思談玄味道何意究尋盖物象之未空豈虛寂之自得)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>澹茶時省睡</div>
</p></div>
<div class='div-commentary'><p style="margin-left:1em"><span class='note-inline'>(了世無味迴自清虛如皎月瑩澈於晴空似寒松孤凝於雪際)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慵墯轉生踈</div>
</p></div>
<div class='div-commentary'><p style="margin-left:1em"><span class='note-inline'>(幽隱自閑杳然旨趣捨萬象之虛幻觀一氣之真源頓解踈慵淡然清淨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>時世多英俊</div>
</p></div>
<div class='div-commentary'><p style="margin-left:1em"><span class='note-inline'>(運唘昇平民蘇昭代所以善政布而草澤深恩良賢間出惠化扇而遐方育物英俊多生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>能看萬卷書</div>
</p></div>
<div class='div-commentary'><p style="margin-left:1em"><span class='note-inline'>(智冠群英萬卷之文言俻覽學精玄頌千篇之騷雅立成挺世奇才自天而得)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>更懷知識見</div>
</p></div>
<div class='div-commentary'><p style="margin-left:1em"><span class='note-inline'>(雖則才動時英言泉出眾盖文藻之綺飾非嘉善之妙談若乃忘筌照法稱理容言)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理事遠昭蘇</div>
</p></div>
<div class='div-commentary'><p style="margin-left:1em"><span class='note-inline'>(妙達宗源方資剖扸故得理事昭明融通巨細幽微洞曉涉入重重)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>必究師仁德</div>
</p></div>
<div class='div-commentary'><p style="margin-left:1em"><span class='note-inline'>(審究端倪仰推師範雅譽遠敷於遐邇芳猷俻合於時情仁德既高聲光豈墜)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>宣揚樂我徒</div>
</p></div>
<div class='div-commentary'><p style="margin-left:1em"><span class='note-inline'>(進善罰惡之德謙恭退省之功咸在[木*印]揚適茲雅望)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>閑忙勞自苦</div>
</p></div>
<div class='div-commentary'><p style="margin-left:1em"><span class='note-inline'>(閑則以待於忙捨忙而求靜靜則對彰於事離事以虛閑斯則叶取捨之兩端豈免喜憂之自苦)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>潔白瑩冰壺</div>
</p></div>
<div class='div-commentary'><p style="margin-left:1em"><span class='note-inline'>(至若情虛澹泊道契重玄類寒冰之瑩澈潤彩澄光如素魄之凝秋清宵露滴)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>有智更兼學</div>
</p></div>
<div class='div-commentary'><p style="margin-left:1em"><span class='note-inline'>(上聖上賢雖道契無為智洽元化然資於學以致其道學之為益不亦深乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眼前豈易精</div>
</p></div>
<div class='div-commentary'><p style="margin-left:1em"><span class='note-inline'>(自古聖帝明王有經國之常法可以履而行之履得其道近者必安遠者必歸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>風駈雲不定</div>
</p></div>
<div class='div-commentary'><p style="margin-left:1em"><span class='note-inline'>(假使陰雲結陣縱滿長空時遇景風自然消殄定其攉變實在湏㬰聖德明明二儀清肅老氏云或煦或吹或強或羸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>龍闘虎堪驚</div>
</p></div>
<div class='div-commentary'><p style="margin-left:1em"><span class='note-inline'>(江海隨身雲雷應變乘時野闘虎豹自驚耳)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>舒卷臨時用</div>
</p></div>
<div class='div-commentary'><p style="margin-left:1em"><span class='note-inline'>(聖人設化隱顯何窮用則德合天心施則理叶神道可謂施行于天宇宙在乎手矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>叅差定不成</div>
</p></div>
<div class='div-commentary'><p style="margin-left:1em"><span class='note-inline'>(叅差不定之㒵用心不真事無准的懷疑猶豫定無成功)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>高心由變化</div>
</p></div>
<div class='div-commentary'><p style="margin-left:1em"><span class='note-inline'>(高心即聖心也法天行化慜物流思物感而應應則天下和平矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>布置要分眀</div>
</p></div>
<div class='div-commentary'><p style="margin-left:1em"><span class='note-inline'>(玄妙不測謂之聖陰陽不測謂之神神聖之道明之則理昧之則乱不其然乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>石室巢新鷰</div>
</p></div>
<div class='div-commentary'><p style="margin-left:1em"><span class='note-inline'>(玄鷰以春分來秋分歸知時而至應候而遷故得謂之靈鳥也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人心在眼前</div>
</p></div>
<div class='div-commentary'><p style="margin-left:1em"><span class='note-inline'>(夫人之心視其所以觀其所由目擊道存故云在眼前也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>飛雲高去影</div>
</p></div>
<div class='div-commentary'><p style="margin-left:1em"><span class='note-inline'>(雲之飛也高而莫極雖有其影而無其蹤亦猶人之心也蕩蕩焉動靜往來則無所滯矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>敗葉擁流泉</div>
</p></div>
<div class='div-commentary'><p style="margin-left:1em"><span class='note-inline'>(泉之流也則㳙㳙然其或敗葉斯擁乃塞而不通亦猶人之心也要在乎無累矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>取捨憑誰定</div>
</p></div>
<div class='div-commentary'><p style="margin-left:1em"><span class='note-inline'>(事有去取理有淺深用智而栽以道而遣在乎當也何求人焉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>升沉勿自專</div>
</p></div>
<div class='div-commentary'><p style="margin-left:1em"><span class='note-inline'>(升沉之道可行可止道以之而大人以之而生故不可專於心也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>守貧知大道</div>
</p></div>
<div class='div-commentary'><p style="margin-left:1em"><span class='note-inline'>(大道恬虛優遊自得動而求實舉必全真故甘貧以自守也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>盛事好攀緣</div>
</p></div>
<div class='div-commentary'><p style="margin-left:1em"><span class='note-inline'>(夫以道自樂者乃士之常也至若為仁不倦志在兼濟者欝為盛事矣故好攀緣者也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>多言心不善</div>
</p></div>
<div class='div-commentary'><p style="margin-left:1em"><span class='note-inline'>(發言雖多其心匪善易曰吉人之辤寡躁人之辝多老氏云多言數窮不如守中斯乃誡多言之過也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>出口莫能追</div>
</p></div>
<div class='div-commentary'><p style="margin-left:1em"><span class='note-inline'>(夫出其言善千里之外應之况於迩者乎出其言不善一室之內違之况於遠者乎詩云自主之玷尚可磨也斯言之玷不可為也大集經云守口如缾慮有瑕璺也仲尼曰駟不及舌得非一言既發則不可追悔者乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如夢歡娛樂</div>
</p></div>
<div class='div-commentary'><p style="margin-left:1em"><span class='note-inline'>(聚則吹笙鼓瑟其樂融融散則追往思前伊心杳杳還如夢事不可重尋)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>歸家說盛衰</div>
</p></div>
<div class='div-commentary'><p style="margin-left:1em"><span class='note-inline'>(得志者盛氣槩揚揚失歡者衰情㒵慼慼其有恃<span class='corr'>己</span>之盛嗤彼之衰不省其原歸談為羙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>擬將何所用</div>
</p></div>
<div class='div-commentary'><p style="margin-left:1em"><span class='note-inline'>(虛浮假合論是談非至於立名益身都無其用)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理乱別公私</div>
</p></div>
<div class='div-commentary'><p style="margin-left:1em"><span class='note-inline'>(進德修業名理違道悖禮稱亂立身依理公道者合天嗜慾怙乱阿私者受譴然則公私理乱區而別之可見矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>方寸巧施設</div>
</p></div>
<div class='div-commentary'><p style="margin-left:1em"><span class='note-inline'>(人之心若不能如丹之赤如弦之直而伹偱情巧偽施設機関亦何用也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>小人亦可悲</div>
</p></div>
<div class='div-commentary'><p style="margin-left:1em"><span class='note-inline'>(毀他之長譽己之短自隨鄙見不懼天道斯小人之機巧也良可悲哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>擾擾塵中內</div>
</p></div>
<div class='div-commentary'><p style="margin-left:1em"><span class='note-inline'>(古詩云擾擾遊宦子悠悠市井人則知九門六街之中萬國八紘之內圓首方足異㒵同心擾擾悠悠不離塵埃中矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>忙忙滿路歧</div>
</p></div>
<div class='div-commentary'><p style="margin-left:1em"><span class='note-inline'>(旦暮之下聲利所拘分朝市於千歧走輪蹄於萬路馳騁奔競無暫休停)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>思量竆不盡</div>
</p></div>
<div class='div-commentary'><p style="margin-left:1em"><span class='note-inline'>(發思慮於情田究塵勞於世態眇同河漢杳若太虛如蟻循環似川奔海竆思極慮胡有盡時)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>語默豈能知</div>
</p></div>
<div class='div-commentary'><p style="margin-left:1em"><span class='note-inline'>(語則發言運意默乃端居閴然若非眀語默以時之端得動靜俱道之旨欲究勞生之路豈可得而知乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>巧拙從他定</div>
</p></div>
<div class='div-commentary'><p style="margin-left:1em"><span class='note-inline'>(處人倫之中稟天然之性巧則機関銳利拙則魯鈍類蒙受性於天其分各定)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>縱橫勢莫移</div>
</p></div>
<div class='div-commentary'><p style="margin-left:1em"><span class='note-inline'>(史記言蘇張能合縱連橫內典釋南北曰縱東西曰撗亦交涉往復之義也夫受性稟氣一定不移雖盛衰之勢縱橫而窮遠之數無變)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>青霄雲隱沒</div>
</p></div>
<div class='div-commentary'><p style="margin-left:1em"><span class='note-inline'>(青天廓然層霄在上惟彼雲物出乎山川逍遙無滯礙之程隱沒得虛閑之性)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>恬淡得希夷</div>
</p></div>
<div class='div-commentary'><p style="margin-left:1em"><span class='note-inline'>(玄天之本恬淡之源得之者先天而生後天而老樂希夷之至道入玄妙之要門養性安身何往弗造者弁)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>偶入園中坐</div>
</p></div>
<div class='div-commentary'><p style="margin-left:1em"><span class='note-inline'>(園者遊止之所也聖人本非逸賞元務清虛但子育蒼生之餘靜慮萬機之外偶入亭苑耳)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>春風味㝡長</div>
</p></div>
<div class='div-commentary'><p style="margin-left:1em"><span class='note-inline'>(許慎云春風亦曰木風也感陽和之力見發生之情又春風寒暄入體如味適口盖因時而賦言也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>花開添爽麗</div>
</p></div>
<div class='div-commentary'><p style="margin-left:1em"><span class='note-inline'>(春雨之餘纖草盡滋於吐茂和風始拂奇花惣[土*(厂@干)]於香苞露濕丹舒實添爽麗也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>臺榭不勝芳</div>
</p></div>
<div class='div-commentary'><p style="margin-left:1em"><span class='note-inline'>(暖日初長影籠臺榭靜連宮樹若不勝於芳菲也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>草茂稀踈得</div>
</p></div>
<div class='div-commentary'><p style="margin-left:1em"><span class='note-inline'>(谷風東起煦芳草而初茂稀踈草生平地之㒵咸得其所也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>鸎遷語異常</div>
</p></div>
<div class='div-commentary'><p style="margin-left:1em"><span class='note-inline'>(啼鸎遷於喬木也鸎逢暖日乃啼囀以非常物遇眀時覺舒蘇之有異物之相比實可然乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>暄天和景象</div>
</p></div>
<div class='div-commentary'><p style="margin-left:1em"><span class='note-inline'>(抱朴子云暄天謂春天也又祥氣和風天之喜風其時日暖景長天和物媚百卉向榮茂之際也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>智遣有閑忙</div>
</p></div>
<div class='div-commentary'><p style="margin-left:1em"><span class='note-inline'>(人之性也各任其分智者動而仁者靜以其守道居中者鮮矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>傍觀經史上</div>
</p></div>
<div class='div-commentary'><p style="margin-left:1em"><span class='note-inline'>(夫學者所以博古而多知聖人旁考<span class='corr'>典</span>墳源竆治乱聽政日旰而忘食觀書乙夜而無惓也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>楚漢定龍虵</div>
</p></div>
<div class='div-commentary'><p style="margin-left:1em"><span class='note-inline'>(秦失其道劉項並起以爭天下運歸真至寰區果然是知英雄勝負其猶龍虵也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>豁達寬懷抱</div>
</p></div>
<div class='div-commentary'><p style="margin-left:1em"><span class='note-inline'>(豁達者<span class='corr'>謂</span>漢高寬仁大<span class='corr'>度</span>捨短用長懷抱豁然不疑於物)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>狐疑豈重耶</div>
</p></div>
<div class='div-commentary'><p style="margin-left:1em"><span class='note-inline'>(狐疑謂項羽也羽性多疑少决愜於行賞得人而不能用所以天下歸漢如此則猶像之疑豈堪重耶)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>仁湏歸有德</div>
</p></div>
<div class='div-commentary'><p style="margin-left:1em"><span class='note-inline'>(老子云聖人終不為其大故能成其大而天下共歸之即知內懷仁德外用賢良天下之心必歸往之漢祖是也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>惡意亂交加</div>
</p></div>
<div class='div-commentary'><p style="margin-left:1em"><span class='note-inline'>(謂陳勝胡廣項羽之儔既天下歸仁更何能肆於惡意也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>嶮易論根本</div>
</p></div>
<div class='div-commentary'><p style="margin-left:1em"><span class='note-inline'>(嶮易即難易也謂人君之道以德義為根本仁信為疆畔守之則興捨之則亡論之者明根本之道則難易之情見矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>興亡不用誇</div>
</p></div>
<div class='div-commentary'><p style="margin-left:1em"><span class='note-inline'>(聖人以道德而興愚者以暴乱而亡興亡之事盖天之常道何用誇說乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>落葉知秋早</div>
</p></div>
<div class='div-commentary'><p style="margin-left:1em"><span class='note-inline'>(霜風搖落墜葉驚秋去住颺颺盛衰蕭索所謂一葉落而知天下秋矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寒汀夜月眀</div>
</p></div>
<div class='div-commentary'><p style="margin-left:1em"><span class='note-inline'>(水澄沙渚浪肅平灘清風靜於寒煙皓月昇乎碧落臨照之功無幽不燭)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>是非皆得所</div>
</p></div>
<div class='div-commentary'><p style="margin-left:1em"><span class='note-inline'>(書云擇其善者而從之其不善者而改之斯乃古今所拘聖凡惻隱究其邪正揩㝎是非道在得中物無失所)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>澹素少交情</div>
</p></div>
<div class='div-commentary'><p style="margin-left:1em"><span class='note-inline'>(情祛嗜慾意息攀緣心存冰蘗之貞志在松篁之操唯守道者相知交不雜矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>日暮歸何處</div>
</p></div>
<div class='div-commentary'><p style="margin-left:1em"><span class='note-inline'>(山橫晚翠樹暎落霞景駐時移日暮途遠塵心匪息何處是歸况属良時道有所得)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>煙波望遠平</div>
</p></div>
<div class='div-commentary'><p style="margin-left:1em"><span class='note-inline'>(雲凝大野水涵遙天滋澤國之渺茫稱凭攔之野逸興詠古今望遠平矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>逍遙誰入道</div>
</p></div>
<div class='div-commentary'><p style="margin-left:1em"><span class='note-inline'>(懚逸人寰澄神物外豈諠譁之在念故榮悴以無拘是以㽵子著篇顯聖哲無為而無所不為暢道為懷神仙是列)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>天大保長生</div>
</p></div>
<div class='div-commentary'><p style="margin-left:1em"><span class='note-inline'>(先天後地之功用乎日用保命長生之理玄中又玄道守天真氣元抱一故能壽等二儀齡延萬世者矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>銀屋朱扉曉</div>
</p></div>
<div class='div-commentary'><p style="margin-left:1em"><span class='note-inline'>(月殿瑤堦灼瓊光於皓色朱門丹檻暎藻井以增輝曙天方辯於太虛曉日漸昇於物表)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>金庭本是真</div>
</p></div>
<div class='div-commentary'><p style="margin-left:1em"><span class='note-inline'>(黃庭御正運一氣以求玄紫府澄心達三清之妙有杳冥務本恍惚陶真)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄華凝顥氣</div>
</p></div>
<div class='div-commentary'><p style="margin-left:1em"><span class='note-inline'>(素易凝真始變洪蒙之象玄華隱道潛滋顥氣之功成四大之宗元著三才之上首)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清境絕埃塵</div>
</p></div>
<div class='div-commentary'><p style="margin-left:1em"><span class='note-inline'>(瓊宮綺麗金闕流輝廓萬彙之清冥少無塵點散五雲之丹彩但有香風月華瑩寒沼之心冰照晃靈堂之曉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>道德山川媚</div>
</p></div>
<div class='div-commentary'><p style="margin-left:1em"><span class='note-inline'>(道乎可道究其源而雖休勿休名出常名論其用而上德不德其猶荊山美璧同喆士之懷真赤水玄珠况達人之守一)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>虛無嵗月新</div>
</p></div>
<div class='div-commentary'><p style="margin-left:1em"><span class='note-inline'>(無為無象豈日月之能遷去甚去奢定嵗華之緬邈是使仙衣來去任拂石以長新皓刧經輪等芥城之不杇)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>猶龍天地理</div>
</p></div>
<div class='div-commentary'><p style="margin-left:1em"><span class='note-inline'>(猶龍者老子之德稱數道德祖述虛無雲行雨施可齊萬物天地蒭狗之義聖人橐籥之功不屈守中斯為妙理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>說與洞中人</div>
</p></div>
<div class='div-commentary'><p style="margin-left:1em"><span class='note-inline'>(蓬萊方丈皆洞府之佳遊尹喜安期並授經之仙列讚暢幽隱教示無為萬祀千齡光教道德者矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法演雙林下</div>
</p></div>
<div class='div-commentary'><p style="margin-left:1em"><span class='note-inline'>(涅槃經云佛在拘尸那國拔提河邊娑羅樹間演說涅槃無去住相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>凡情世眼觀</div>
</p></div>
<div class='div-commentary'><p style="margin-left:1em"><span class='note-inline'>(肉眼觀色是實色空是断空未聞如來常住涅槃不生不滅涅槃經云佛性如是微細難知云何肉眼而能得見)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>淡煙光雨際</div>
</p></div>
<div class='div-commentary'><p style="margin-left:1em"><span class='note-inline'>(煙淡晴空朗然智境明心與法性相無別春色非空妙體圓滿楞嚴經云咸是妙眀真心中物)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>孤月淨雲端</div>
</p></div>
<div class='div-commentary'><p style="margin-left:1em"><span class='note-inline'>(清淨覺性逈出盖緾幻身如雲相是生滅涅槃經<span class='corr'>云</span>法身具足譬如滿月)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>意思皆時暫</div>
</p></div>
<div class='div-commentary'><p style="margin-left:1em"><span class='note-inline'>(意是第六識分別為體思惟善法起行修行念念遷謝新新不住若望佛乘乃如時暫大般若經云不可以智知不可以識識)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>縱橫大教寬</div>
</p></div>
<div class='div-commentary'><p style="margin-left:1em"><span class='note-inline'>(無邊妙義布在經教萬億法門㸦相涉入法華經云為諸菩薩說大乘經名無量義)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>含情能息慮</div>
</p></div>
<div class='div-commentary'><p style="margin-left:1em"><span class='note-inline'>(眾生著相故乃含情能息妄緣即無思慮金剛經云凡所有相皆是虛妄)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>物外不相干</div>
</p></div>
<div class='div-commentary'><p style="margin-left:1em"><span class='note-inline'>(了達真性常住涅槃明見物情緣生故有迷<span class='corr'>己</span>逐物被物相干楞嚴經云迷<span class='corr'>己</span>為物失於本心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>從前高達士</div>
</p></div>
<div class='div-commentary'><p style="margin-left:1em"><span class='note-inline'>(識在機先神遊物表怡情幽谷放志清川取獨善之冝捨兼濟之道則綺里巢由之類是也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無礙信天緣</div>
</p></div>
<div class='div-commentary'><p style="margin-left:1em"><span class='note-inline'>(易稱肥遁語曰求仁悔吝不能生乎情否泰不能関其慮樂天遂性知命從緣以成其志矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>動達玄言理</div>
</p></div>
<div class='div-commentary'><p style="margin-left:1em"><span class='note-inline'>(動則智周於物達乃愽識於心體幽微之言盡眾妙之理雖養素抱朴而藏器修身此謂有經濟之術者也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眀通造化權</div>
</p></div>
<div class='div-commentary'><p style="margin-left:1em"><span class='note-inline'>(曉無為之為者在乎眀見知不神而神者履於通物雲行雨施天覆地載陰陽造化乃大道之權用矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>容怡存古道</div>
</p></div>
<div class='div-commentary'><p style="margin-left:1em"><span class='note-inline'>(竆變化之機故和恱於外㒵稟自然之道則冲融於內心君子固竆至人無悶成於性而存於德義也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>謙退足周旋</div>
</p></div>
<div class='div-commentary'><p style="margin-left:1em"><span class='note-inline'>(高下相形長短相生達人恥之也故謙以自牧禮以自卑揖讓周旋體大易謙光之理也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>勿傲清平世</div>
</p></div>
<div class='div-commentary'><p style="margin-left:1em"><span class='note-inline'>(傲遠乎禮長之則慢生與物相違履之則招損世清則出言其逢時君也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眀時正用賢</div>
</p></div>
<div class='div-commentary'><p style="margin-left:1em"><span class='note-inline'>(天下至大唯賢是寶用之乃富於民捨之而匱於國故縶之維之念茲在茲成易簡之德分域中之務焉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>行止由修鍊</div>
</p></div>
<div class='div-commentary'><p style="margin-left:1em"><span class='note-inline'>(擇善而行知惡而止去非取是捨短從長陰符經云知之修鍊謂之聖人)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>輝光朗自然</div>
</p></div>
<div class='div-commentary'><p style="margin-left:1em"><span class='note-inline'>(既巳修鍊自然輝光亦如實鑑本明瑩之而轉耀也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>深山藏虎豹</div>
</p></div>
<div class='div-commentary'><p style="margin-left:1em"><span class='note-inline'>(獸中之猛者唯虎豹也虎豹必依於深山茂林喻人以道德為身之隱豈慮其危難乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大海隱龍泉</div>
</p></div>
<div class='div-commentary'><p style="margin-left:1em"><span class='note-inline'>(海者洪波汗漫而無際百川注之而不盈故為大也可以宅神龍况於賢人非七國而不居也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>鶴唳冲霄漢</div>
</p></div>
<div class='div-commentary'><p style="margin-left:1em"><span class='note-inline'>(相鶴經云鶴羽族之宗長鳴唳聞天冲翥霄漢如彼達士抱才蘊藝積學待問逢時而出焉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>龜生得壽年</div>
</p></div>
<div class='div-commentary'><p style="margin-left:1em"><span class='note-inline'>(王子年拾遺記云崑崙山有龜萬嵗則昇木而居之此明守道抱一之人可獲如龜之壽也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>怡情含道識</div>
</p></div>
<div class='div-commentary'><p style="margin-left:1em"><span class='note-inline'>(怡恱也情性也虛心含道之人性識必然和恱譬夫石韞玉而山輝水懷珠而川媚斯之謂也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>浩渺九重天</div>
</p></div>
<div class='div-commentary'><p style="margin-left:1em"><span class='note-inline'>(九天寥逈浩渺難窮高高焉不知其際此况大道杳杳冥冥湛然常寂生於天之先老子云誰之子象帝之先)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>顏回真德行</div>
</p></div>
<div class='div-commentary'><p style="margin-left:1em"><span class='note-inline'>(仲尼之弟子回也樂道守真居十哲之先為四科之首盛德賢行不可談悉論語曰賢哉回也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>陋巷一儒該</div>
</p></div>
<div class='div-commentary'><p style="margin-left:1em"><span class='note-inline'>(論語曰一簞食一瓢飲在陋巷人不堪其憂回也不改其樂該俻也唯顏子儒行之俻矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>亞聖門人飾</div>
</p></div>
<div class='div-commentary'><p style="margin-left:1em"><span class='note-inline'>(亞次也唯顏淵之賢次仲尼之聖而又冠諸門人可以為其摽飾也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詩書孔子才</div>
</p></div>
<div class='div-commentary'><p style="margin-left:1em"><span class='note-inline'>(刪詩書定禮樂盖孔子天縱之才回也既賢可方於尼父之才之智也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清虛皆是道</div>
</p></div>
<div class='div-commentary'><p style="margin-left:1em"><span class='note-inline'>(寂靜篤厚虛極湛然本無其名強曰大道老子云致虛極守靜篤又曰吾不知其名字之曰道強為之曰大)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>秘奧演重開</div>
</p></div>
<div class='div-commentary'><p style="margin-left:1em"><span class='note-inline'>(道之玄秘儒之深奧恐人懵然而不知故今重為演而開之令皎如也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>幾千年底事</div>
</p></div>
<div class='div-commentary'><p style="margin-left:1em"><span class='note-inline'>(老子暢道之後仲尼設教<span class='corr'>已</span>來綿邈乎至于今數千年之事也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>入我彀中來</div>
</p></div>
<div class='div-commentary'><p style="margin-left:1em"><span class='note-inline'>(弓矢所及之地為彀中上陳顏回德行孔聖聖書老聃之道並能體而行之皆歸術內譬夫物在於彀中也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>秋信西風急</div>
</p></div>
<div class='div-commentary'><p style="margin-left:1em"><span class='note-inline'>(秋候至則商飇肅物律氣改則西風為先是秋之信也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>踈墉野性高</div>
</p></div>
<div class='div-commentary'><p style="margin-left:1em"><span class='note-inline'>(大塊載我以形勞我以生是以放懷無累自合淳和之道㽵子云一而無黨命曰天放)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>猶忻嘉雨至</div>
</p></div>
<div class='div-commentary'><p style="margin-left:1em"><span class='note-inline'>(嘉雨至則品植成茂各蒙其潤澤)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>就靜不心勞</div>
</p></div>
<div class='div-commentary'><p style="margin-left:1em"><span class='note-inline'>(萬動足以勞其心制動莫若息其慮慮息名為孰靜孰靜則其心不勞老子曰靜為躁君)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>樹色光池沼</div>
</p></div>
<div class='div-commentary'><p style="margin-left:1em"><span class='note-inline'>(茂樹流彩水色浮光属茲兩餘自入騷人之興詠詩云其來斯恱無遠不柔)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>花逈壓蓬蒿</div>
</p></div>
<div class='div-commentary'><p style="margin-left:1em"><span class='note-inline'>(古詩云草木搖落幽蘭獨芳壓之為義斯所謂抑揚善惡消長之道也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>痛飲終何必</div>
</p></div>
<div class='div-commentary'><p style="margin-left:1em"><span class='note-inline'>(痛飲侈逸未始合道但以清簡虛淡自守而<span class='corr'>已</span>)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>登臨散鬱陶</div>
</p></div>
<div class='div-commentary'><p style="margin-left:1em"><span class='note-inline'>(天下既復淳和之化而復登高臺太虛以舒其憂天下之懷于何不適義取因時寄賞游道得性則能保合大和矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>君子筵樽俎</div>
</p></div>
<div class='div-commentary'><p style="margin-left:1em"><span class='note-inline'>(君子為論思天下政治之簡易而宴莚也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>箴䂓話短長</div>
</p></div>
<div class='div-commentary'><p style="margin-left:1em"><span class='note-inline'>(垂天下箴䂓之誡議皇王治亂之機逖聽前修聿遵古制不亦樂乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>秋深籬菊晚</div>
</p></div>
<div class='div-commentary'><p style="margin-left:1em"><span class='note-inline'>(當暮秋之素景見籬菊之晚開則怡然高興恬淡自得)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>春盛牡丹芳</div>
</p></div>
<div class='div-commentary'><p style="margin-left:1em"><span class='note-inline'>(在青春之叔氣奇花正拆其心不移恬然無累也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>隈淡雲分色</div>
</p></div>
<div class='div-commentary'><p style="margin-left:1em"><span class='note-inline'>(不事侈逸自履無為之道其淡如雲也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>情隨日順陽</div>
</p></div>
<div class='div-commentary'><p style="margin-left:1em"><span class='note-inline'>(天下至大萬機至廣以一人之心惣四海之事仰法大道為而不韋如日之順陽也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>酒斟任意滿</div>
</p></div>
<div class='div-commentary'><p style="margin-left:1em"><span class='note-inline'>(小人以酒為惑君子以酒為德雖堯酒滿盈而無惑也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>小樂聽無荒</div>
</p></div>
<div class='div-commentary'><p style="margin-left:1em"><span class='note-inline'>(樂之為義或彰帝道或賞諸侯調彼八風定茲萬物保合邦國亭毒黎元莫尚乎樂故聽之無荒也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>民間天上事</div>
</p></div>
<div class='div-commentary'><p style="margin-left:1em"><span class='note-inline'>(人中之事理近而易知天上之事道幽而可測)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>通理一言之</div>
</p></div>
<div class='div-commentary'><p style="margin-left:1em"><span class='note-inline'>(道之所歸者理也試一言之即無不通矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>仙積千年壽</div>
</p></div>
<div class='div-commentary'><p style="margin-left:1em"><span class='note-inline'>(神仙物外淡薄安閑去情欲之樊籠鍊精純之粹道冲虛抱一餌氣飡霞修鍊養神長生久視壽至千年矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人終百嵗期</div>
</p></div>
<div class='div-commentary'><p style="margin-left:1em"><span class='note-inline'>(秉君子之道修仁義之風施素養廉知白守黑人間日月與天上以懸殊運[婁*殳]短脩諒終期於百歲矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>禮容分次第</div>
</p></div>
<div class='div-commentary'><p style="margin-left:1em"><span class='note-inline'>(淳素苟踈澆醨以薄故立人之道存乎禮義尊卑有序容止可覩故巖廊濟濟鴛鷺鏘鏘乃有後先故云次苐也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>汎愛別尊卑</div>
</p></div>
<div class='div-commentary'><p style="margin-left:1em"><span class='note-inline'>(夫聖人汎愛之心雖廣大悉俻而君臣父子之禮各居其位盖有其區別矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>福業有輕重</div>
</p></div>
<div class='div-commentary'><p style="margin-left:1em"><span class='note-inline'>(福業之作也如聲赴響似影隨形必以三世而言異時而熟固有其輕重矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>那堪亂作為</div>
</p></div>
<div class='div-commentary'><p style="margin-left:1em"><span class='note-inline'>(聖人行不言之教欲使民無知無欲以歸淳和質朴之道所謂滿招損謙受益苟不循䡄轍妄肆心意則自貽伊慼矣)</span>。</p>
</div></div>
<p class='juan'>御製秘藏詮幽隱律詩卷第二十四</p></div>
</div><!-- end of div[@id='body'] -->
</body></html>