<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>御製秘藏詮</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu28' />
<p class='juan'>御製秘藏詮卷第十四　　　　　　駕</p>
<div class='div-other'><a id='mulu29' />
<div class='div-orig'><p style="text-indent:0em" class="lg-abnormal"><div class='lg-row'>慧識性相隨</div>
</p></div>
<div class='div-commentary'><p style="margin-left:1em"><span class='note-inline'>(識為藏識有含藏之用六七所依能生覺慧密嚴經云頼耶體常住眾識與之俱)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>凢諸勿強為</div>
</p></div>
<div class='div-commentary'><p style="margin-left:1em"><span class='note-inline'>(凢夫多致勤勞便生退屈如來智用方便勸進大乘法華經云汝等去來寶處在近)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一根千色相</div>
</p></div>
<div class='div-commentary'><p style="margin-left:1em"><span class='note-inline'>(根即如來藏一為無量無量為一小中現大大中現小密嚴經云譬如摩尼珠隨緣現眾色)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真定豈狐疑</div>
</p></div>
<div class='div-commentary'><p style="margin-left:1em"><span class='note-inline'>(真定者煩惱不侵魔不能動唯除菩薩示現利生方便搉門勿疑其行圓覺經云雖現塵勞心恒清淨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>語妄先虧理</div>
</p></div>
<div class='div-commentary'><p style="margin-left:1em"><span class='note-inline'>(直空無象實際無言教雖被於三乘理乃虧其一味法華經云但以假名字引導於眾生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>靈源皆可重</div>
</p></div>
<div class='div-commentary'><p style="margin-left:1em"><span class='note-inline'>(靈源即真性也凡聖皆同果因無異悟之者四智新熏菩提種子了之者三身本有自性涅槃法華經云以無價寶珠繫其衣裏)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>用之若不差</div>
</p></div>
<div class='div-commentary'><p style="margin-left:1em"><span class='note-inline'>(行悲智門離冤親想常懷利樂覺觀無差法華經云具足大悲心皆以成佛道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>自在無惶悚</div>
</p></div>
<div class='div-commentary'><p style="margin-left:1em"><span class='note-inline'>(於法自在决断無疑稱真離妄無惶無悚般若經云聞是經者不驚不怖不畏當知是人甚為希者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>說妙不思議</div>
</p></div>
<div class='div-commentary'><p style="margin-left:1em"><span class='note-inline'>(妙以簡麤為義說以分別為名令生覺悟克證菩提法華經云無漏不思議甚深微妙法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>還同妄想時</div>
</p></div>
<div class='div-commentary'><p style="margin-left:1em"><span class='note-inline'>(一真無說離執著心四諦假名還同妄想楞嚴經云言妄顯諸真妄真同二妄)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>靜源流惡水</div>
</p></div>
<div class='div-commentary'><p style="margin-left:1em"><span class='note-inline'>(十地經云如渴思冷水願開甘露門即聞思修三慧如水本真自性即是淨源煩惱瀑流便同惡水假慧断除不令漂溺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>功果豈曾移</div>
</p></div>
<div class='div-commentary'><p style="margin-left:1em"><span class='note-inline'>(雖施六度體淨三輪行無相之因性實弥廣感無相之果量亦無邊般若論云猶如虛空遍一切處)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理暗如觀日</div>
</p></div>
<div class='div-commentary'><p style="margin-left:1em"><span class='note-inline'>(凡夫不悟真性自迷如人瞑目以觀其日物象真空何能了別淨名經云是盲者過非日月咎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>昬迷勿了期</div>
</p></div>
<div class='div-commentary'><p style="margin-left:1em"><span class='note-inline'>(昬者覺慧不明迷乃執心為義豈知一味真常法我拘心法華經云終日盡夜每自剋責)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>謾勞波底月</div>
</p></div>
<div class='div-commentary'><p style="margin-left:1em"><span class='note-inline'>(澄波皓月影象雖分真月不明妄生波月迷真逐妄亦復如然楞伽經云譬如水中影自見影如月)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>意識未調時</div>
</p></div>
<div class='div-commentary'><p style="margin-left:1em"><span class='note-inline'>(馳流外境意識如波染慧相應未調止觀楞嚴經云雖終日行而不自覺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮遠迷徒境</div>
</p></div>
<div class='div-commentary'><p style="margin-left:1em"><span class='note-inline'>(詮為詮表依聲建立遠則幽隱絕待彰名乃教理之甚深豈迷徒之可測法華經云甚深微妙法難見難可了)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄談說更疑</div>
</p></div>
<div class='div-commentary'><p style="margin-left:1em"><span class='note-inline'>(談玄妙之言演至極之說上根未悟中下懷疑法華經云若說是事一切世間諸天及人皆當驚疑)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善緣及惡報</div>
</p></div>
<div class='div-commentary'><p style="margin-left:1em"><span class='note-inline'>(出世善成無漏果世間善是有漏因儻起惑業能招惡報佛頂經云一生善惡俱時䪺現)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>必定入阿鼻</div>
</p></div>
<div class='div-commentary'><p style="margin-left:1em"><span class='note-inline'>(梵語阿鼻此云無間果起酬因定招此報楞嚴經云汝當先覺不入輪迴迷惑不知墮無間獄)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>本末解施張</div>
</p></div>
<div class='div-commentary'><p style="margin-left:1em"><span class='note-inline'>(本即清淨法界末乃十二分教依教起行勝劣隨根悟解不同有上中下法華經云佛平等說隨眾生性所受不同)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄言似逆旅</div>
</p></div>
<div class='div-commentary'><p style="margin-left:1em"><span class='note-inline'>(玄言者上妙法門鈍根小智不能領解便同逆旅法華經云著相憍慢者不能信是法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人心各自然</div>
</p></div>
<div class='div-commentary'><p style="margin-left:1em"><span class='note-inline'>(人謂五蘊假者心即本真之體各各自然性無生滅楞嚴經云無生滅者名為自然)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>審取微中語</div>
</p></div>
<div class='div-commentary'><p style="margin-left:1em"><span class='note-inline'>(審謂思審取者攝持思審微言攝持妙旨楞嚴經云一念薰修無漏善故或得出緾或蒙授記)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>求緣盡得之</div>
</p></div>
<div class='div-commentary'><p style="margin-left:1em"><span class='note-inline'>(善不善無記求之隨緣可得菩薩之行勝法為懷法華經云雖作世國王普為諸眾生勤求於大法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>縱意妄施為</div>
</p></div>
<div class='div-commentary'><p style="margin-left:1em"><span class='note-inline'>(几夫縱情起過妄有施為菩薩方便權實離妄求真楞嚴經云用諸虛妄此想不真故有輪轉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>彼此欲人我</div>
</p></div>
<div class='div-commentary'><p style="margin-left:1em"><span class='note-inline'>(眾生執著人我強分彼此菩薩俱達二空無有自他金剛經䟽云分別執著是菩薩煩惱正是断除)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無由得盡期</div>
</p></div>
<div class='div-commentary'><p style="margin-left:1em"><span class='note-inline'>(根隨未遣惑業相資妄想心出長輪三有楞嚴經云妄想流轉不修三昧報盡還來散入諸趣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>解慧復何為</div>
</p></div>
<div class='div-commentary'><p style="margin-left:1em"><span class='note-inline'>(寶性論引經說無始時來性作諸法依止入道行人先湏信解離此別信信即墮邪密嚴經呵為惡慧復何所為)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無言契聖機</div>
</p></div>
<div class='div-commentary'><p style="margin-left:1em"><span class='note-inline'>(法本忘言方契真理投機應病利物隨緣寶積經云應以默然無所言說而得度者即為默然)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因緣皆是妄</div>
</p></div>
<div class='div-commentary'><p style="margin-left:1em"><span class='note-inline'>(仗因託緣誠皆虛妄有生之相不離無生中觀論云亦復非無生亦非有無生何得言有緣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>安得執玄微</div>
</p></div>
<div class='div-commentary'><p style="margin-left:1em"><span class='note-inline'>(迷理迷事執法執人見性明心都無能所中觀論云真實微妙法於此無緣法云何有緣緣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>證果雖云是</div>
</p></div>
<div class='div-commentary'><p style="margin-left:1em"><span class='note-inline'>(修無上勝因證無上勝果雖云有是而無所是金剛經䟽云不令執色相之體為真佛離彼是如來)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>叅差不可違</div>
</p></div>
<div class='div-commentary'><p style="margin-left:1em"><span class='note-inline'>(眾生業行萬類差別體用權實性皆平等楞嚴經云歸元性無二方便有多門)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善緣終自得</div>
</p></div>
<div class='div-commentary'><p style="margin-left:1em"><span class='note-inline'>(出塵離染假善為緣法報之身功圓自得法華經云各自成實)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷障智人非</div>
</p></div>
<div class='div-commentary'><p style="margin-left:1em"><span class='note-inline'>(迷障麤重智者非之聖道一興眾惑皆遣唯識論云唯佛世尊永離二障亦名法身)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>純實更無著</div>
</p></div>
<div class='div-commentary'><p style="margin-left:1em"><span class='note-inline'>(純謂精純不雜之義法華經云純一無雜瑜伽釋云謂不與外道共故唯佛法有外道所無實者實相無能所相離執著心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>經心自在取</div>
</p></div>
<div class='div-commentary'><p style="margin-left:1em"><span class='note-inline'>(貫攝名經緣慮即心有自在義求無上覺寶積經云聡明由勝道獲無上菩提)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>推遷豈暫停</div>
</p></div>
<div class='div-commentary'><p style="margin-left:1em"><span class='note-inline'>(既了推遷無暫時住有為虛妄體無堅固寶積經云寂靜本無堅冝應速了悟)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善聽真如語</div>
</p></div>
<div class='div-commentary'><p style="margin-left:1em"><span class='note-inline'>(真語唯善聽者無猒利益群生同登佛果華嚴經云宣揚薩婆若度脫諸眾生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>志願心難滿</div>
</p></div>
<div class='div-commentary'><p style="margin-left:1em"><span class='note-inline'>(法華經云發大清淨願志者堅也願者四廣大願也三劫修心千生鍊行方成極果始正圓常)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如何息妄時</div>
</p></div>
<div class='div-commentary'><p style="margin-left:1em"><span class='note-inline'>(一念不生妄情何有真源絕異覺性恒明故華嚴經云若欲懺悔者端坐念實相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>端然常見佛</div>
</p></div>
<div class='div-commentary'><p style="margin-left:1em"><span class='note-inline'>(端然則澄神不動萬法俱空求佛則不離心內觸目咸真楞嚴經云將此深心奉塵剎是則名為報佛恩)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>直上禮阿弥</div>
</p></div>
<div class='div-commentary'><p style="margin-left:1em"><span class='note-inline'>(阿弥者即西方佛号也今去直上禮者故金剛經云在在處處則為有佛)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>果義無乖飾</div>
</p></div>
<div class='div-commentary'><p style="margin-left:1em"><span class='note-inline'>(果證真義唯佛所知出根離塵皆真如性既成妙用乖飾兩忘圓覺經云譬如真金體不復重為鑛)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因如未證時</div>
</p></div>
<div class='div-commentary'><p style="margin-left:1em"><span class='note-inline'>(未登覺地觸目塵勞若獲圓通唯心是法勝鬘經云在鄽名如來藏)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>根中得見性</div>
</p></div>
<div class='div-commentary'><p style="margin-left:1em"><span class='note-inline'>(一法本如六根㸦用通達無礙真性現前楞嚴經云一根既還源六根成解脫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不說是兼非</div>
</p></div>
<div class='div-commentary'><p style="margin-left:1em"><span class='note-inline'>(真妄頓銷是非雙遣理既寂靜智乃湛然華嚴經云法性如大海不說有是非)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因中論断續</div>
</p></div>
<div class='div-commentary'><p style="margin-left:1em"><span class='note-inline'>(因即能發之因乃至十地菩薩未證涅槃皆有断續故楞嚴經云因地不真果招迃曲)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>尋逐勿生疑</div>
</p></div>
<div class='div-commentary'><p style="margin-left:1em"><span class='note-inline'>(眾生未悟但益疲勞諸佛證真更無思慮尋逐真理觸處皆通唯識論云疑唯分別入見即除)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>七寶高山頂</div>
</p></div>
<div class='div-commentary'><p style="margin-left:1em"><span class='note-inline'>(涅槃經云七寶山者喻大涅槃頂者至極之談也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>修行不暫時</div>
</p></div>
<div class='div-commentary'><p style="margin-left:1em"><span class='note-inline'>(未成無上佛果菩薩心心無殆念念進修不於暫時忘於聖道故法華經云佛道長遠久受勤苦)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>和合本同塵</div>
</p></div>
<div class='div-commentary'><p style="margin-left:1em"><span class='note-inline'>(圓常之理本自離塵妙覺之心包含萬有中觀論云煩惱與菩提無有少分別)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非緣達聖語</div>
</p></div>
<div class='div-commentary'><p style="margin-left:1em"><span class='note-inline'>(一切眾生不明佛性盖緣於法而有所礙也楞嚴經云真性有為空緣生故如幻)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>精通無妄想</div>
</p></div>
<div class='div-commentary'><p style="margin-left:1em"><span class='note-inline'>(精鑒圓明理無妄想纖毫不立性自周通涅槃經云無明本際性本解脫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>顛倒成䂓矩</div>
</p></div>
<div class='div-commentary'><p style="margin-left:1em"><span class='note-inline'>(心既混融法無顛倒體元寂靜動合規儀故楞嚴經云根塵同源縛脫無二)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>義染空相惑</div>
</p></div>
<div class='div-commentary'><p style="margin-left:1em"><span class='note-inline'>(義即真聖義諦也本自無染強生相惑故法華經云我今自於智疑惑不能了)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>徒勞旋發機</div>
</p></div>
<div class='div-commentary'><p style="margin-left:1em"><span class='note-inline'>(澄源寂湛不假外求大智圓明豈勞生解故華嚴經云情生智隔想變體殊)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>欲言凡與聖</div>
</p></div>
<div class='div-commentary'><p style="margin-left:1em"><span class='note-inline'>(未入正道皆曰凡夫若登妙果方号聖人名雖二體理實一同故圓覺經云凢夫及諸佛同為空花相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>何是復兼非</div>
</p></div>
<div class='div-commentary'><p style="margin-left:1em"><span class='note-inline'>(是本強名非亦同遣楞嚴經云云何於中有是非是)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法聖通微理</div>
</p></div>
<div class='div-commentary'><p style="margin-left:1em"><span class='note-inline'>(法即法義也聖乃出塵之稱楞嚴經云聖性無不通順逆皆方便)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>然燈證不殊</div>
</p></div>
<div class='div-commentary'><p style="margin-left:1em"><span class='note-inline'>(見解不殊能證妙義一燈發照千燈継明金剛經云然燈佛與我受記汝於來世當得作佛)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一言禪句受</div>
</p></div>
<div class='div-commentary'><p style="margin-left:1em"><span class='note-inline'>(禪者寂靜為宗句即剎那合道一言苟悟萬法自閑法華經云寂然禪定)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清淨法王居</div>
</p></div>
<div class='div-commentary'><p style="margin-left:1em"><span class='note-inline'>(瑩徹十方圓明絕垢法王即無上覺聖清淨則不動之尊圓覺經云以大圓覺為我伽藍)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>旨教傳真諦</div>
</p></div>
<div class='div-commentary'><p style="margin-left:1em"><span class='note-inline'>(旨即演法之端教乃顯真之本敷揚不二盡使真歸故楞嚴經云真聖義中宣聖義諦)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無涯復有餘</div>
</p></div>
<div class='div-commentary'><p style="margin-left:1em"><span class='note-inline'>(攝則有餘用無涯際惟佛詮理利益恒沙法華經云不能思惟知其限數)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善宗興大體</div>
</p></div>
<div class='div-commentary'><p style="margin-left:1em"><span class='note-inline'>(明達宗源更無外法混融大體盡入真乘故華嚴經云長養無盡福成就菩提道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>坦蕩覺情攄</div>
</p></div>
<div class='div-commentary'><p style="margin-left:1em"><span class='note-inline'>(身心坦蕩巇險何生情境兩忘逍遙自得故法華經云坦然快樂無復憂慮)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷慢生煩惱</div>
</p></div>
<div class='div-commentary'><p style="margin-left:1em"><span class='note-inline'>(迷謂背覺合塵慢即增上慢若不修精進禪定即為煩惱障礙所拘楞嚴經云迷妄有虛空依空立世界)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>前程誰是侶</div>
</p></div>
<div class='div-commentary'><p style="margin-left:1em"><span class='note-inline'>(心不曉悟性轉沉迷生死路長何人肯代無常經云唯有佛菩提是真歸伏處)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>要知真法源</div>
</p></div>
<div class='div-commentary'><p style="margin-left:1em"><span class='note-inline'>(解脫之路心印恒明清淨之源衣珠不失故楞嚴經云覺海性澄圓圓澄覺元本)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>求覔在何處</div>
</p></div>
<div class='div-commentary'><p style="margin-left:1em"><span class='note-inline'>(出塵覺性不在他方證果法身豈離本處故法華經云周流諸國五十餘年)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄覽無麤細</div>
</p></div>
<div class='div-commentary'><p style="margin-left:1em"><span class='note-inline'>(一具之境彼此何生玄照之心寧存麤細維摩經云觀心相空如幻化者麤謂六麤細即三細)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>微中妙法如</div>
</p></div>
<div class='div-commentary'><p style="margin-left:1em"><span class='note-inline'>(極微離塵妙法無垢楞嚴經云但汝於心微細揣摩若離前塵有分別性即真汝心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷津貪有妄</div>
</p></div>
<div class='div-commentary'><p style="margin-left:1em"><span class='note-inline'>(迷謂弃菩提而逐生死也華嚴經云愛水為池壍愚癡暗所覆貪恚火熾然)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>道悟入清虛</div>
</p></div>
<div class='div-commentary'><p style="margin-left:1em"><span class='note-inline'>(道本寂然真空豈異維摩經云一切法是道場知法空故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>幽而還復隱</div>
</p></div>
<div class='div-commentary'><p style="margin-left:1em"><span class='note-inline'>(幽微真理淺識難窮寂湛本源多歧莫測故楞嚴經云成一圓融清淨寶覺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>道行徧丘墟</div>
</p></div>
<div class='div-commentary'><p style="margin-left:1em"><span class='note-inline'>(功行堅牢威嚴廣遠恩被飛走德徧丘墟故得天人群生皆氶妙力華嚴經云虛空邊際不可得如來境界亦如是)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>信受他心伏</div>
</p></div>
<div class='div-commentary'><p style="margin-left:1em"><span class='note-inline'>(信受乃證果不虛他心即人天共伏金剛經云如來是真語者實語者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>修鍊亦無虛</div>
</p></div>
<div class='div-commentary'><p style="margin-left:1em"><span class='note-inline'>(修鍊謂去除三毒趣向一乘法華經云漸漸修學悉當成佛矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大海能容納</div>
</p></div>
<div class='div-commentary'><p style="margin-left:1em"><span class='note-inline'>(㳙㳙無際萬[泳-永+(瓜-、)]皆容湛湛澄明千波爭湊大智度論云眾水萬流皆歸於海)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>纖微道坦途</div>
</p></div>
<div class='div-commentary'><p style="margin-left:1em"><span class='note-inline'>(纖塵非有大道坦然故華嚴經云沉坎塠阜悉皆不見)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>有緣風燭止</div>
</p></div>
<div class='div-commentary'><p style="margin-left:1em"><span class='note-inline'>(物我既無去來何有死生非實風燭謾催故維摩經云是身無壽為如風是身無我為如火)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>三昧色身拘</div>
</p></div>
<div class='div-commentary'><p style="margin-left:1em"><span class='note-inline'>(色身有限三昧無邊苟真妄以相融則定乱而一體故華嚴經云深入諸禪及解脫三昧神通智慧行也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>津岸恒沙水</div>
</p></div>
<div class='div-commentary'><p style="margin-left:1em"><span class='note-inline'>(津岸即彼岸也愛波浩浩湏假慈舟慾浪滔滔難忘巨擑故華嚴經云譬如舩師能到智慧寶洲)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮源好自取</div>
</p></div>
<div class='div-commentary'><p style="margin-left:1em"><span class='note-inline'>(源者喻法取者喻疑若要除疑湏自求水法華經云漸見濕土泥决定知近水)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>問他無上人</div>
</p></div>
<div class='div-commentary'><p style="margin-left:1em"><span class='note-inline'>(問則請法之端無上乃法王之号故法華經云無上兩足尊願說第一法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>守道傳真語</div>
</p></div>
<div class='div-commentary'><p style="margin-left:1em"><span class='note-inline'>(得法恢心寂然宴樂依經解義轉化人天華嚴經云隨其所修學一切應順行)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大義皆無妄</div>
</p></div>
<div class='div-commentary'><p style="margin-left:1em"><span class='note-inline'>(聖義圓融洞然清淨凢夫昬昧但逐輪廻華嚴經云了達法性如虛空普入三世皆無礙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真言信有孚</div>
</p></div>
<div class='div-commentary'><p style="margin-left:1em"><span class='note-inline'>(真謂誠實之義言則秘密之語孚乃信也法華經云汝等當信解如來誠諦之語)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>蒸砂令作飯</div>
</p></div>
<div class='div-commentary'><p style="margin-left:1em"><span class='note-inline'>(一切眾生若不断愛而求佛道終不能得楞嚴經云猶如煑砂欲成嘉饌)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>性上不差殊</div>
</p></div>
<div class='div-commentary'><p style="margin-left:1em"><span class='note-inline'>(性相本同豈有纖瑕之礙差殊絕跡更無一法之疑楞嚴經云寶覺真心各各圓滿)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>智妄無明海</div>
</p></div>
<div class='div-commentary'><p style="margin-left:1em"><span class='note-inline'>(心識能曉性智却迷遂使澄湛真源翻作無明業海華嚴經云其於生死海無智故流沒)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>根塵不卷舒</div>
</p></div>
<div class='div-commentary'><p style="margin-left:1em"><span class='note-inline'>(諸法尚無六根何有不能了達豈得卷舒楞嚴經云我如按指海印發光汝暫舉心塵勞先起)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>三乘與十地</div>
</p></div>
<div class='div-commentary'><p style="margin-left:1em"><span class='note-inline'>(三乘則菩薩聲聞緣覺乘十地從懽喜地至法雲地無上之法唯佛盡知華嚴經云則獲十地十自在修行諸法勝解脫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真境亦空虛</div>
</p></div>
<div class='div-commentary'><p style="margin-left:1em"><span class='note-inline'>(真猶不立妄豈得在楞嚴經云諸妄既鎖不真何待)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>我聞如是說</div>
</p></div>
<div class='div-commentary'><p style="margin-left:1em"><span class='note-inline'>(佛宣正法迦葉親聞情與無情了然開悟法華經云我聞是法音昔所未曾有)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>萬法頓清虛</div>
</p></div>
<div class='div-commentary'><p style="margin-left:1em"><span class='note-inline'>(推窮迷本照徹覺源坦蕩無涯廓然冲澹故涅槃經云如來之性同於虛空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無染亦無着</div>
</p></div>
<div class='div-commentary'><p style="margin-left:1em"><span class='note-inline'>(一念不生前後際断大佛名經云有愛則生無愛則滅又華嚴經云自不謟曲無染著修於大道求菩提)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>修行四海居</div>
</p></div>
<div class='div-commentary'><p style="margin-left:1em"><span class='note-inline'>(萬善功圓一真道滿優遊四海隨順修行故法華經云各於其國土說法求佛道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>塵障閻浮世</div>
</p></div>
<div class='div-commentary'><p style="margin-left:1em"><span class='note-inline'>(覺性無際周徧十方苟一塵所障則諸法競生故唯識論云菩提不是障是障障菩提)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>知今別往古</div>
</p></div>
<div class='div-commentary'><p style="margin-left:1em"><span class='note-inline'>(昔迷萬法莫曉一乘今悟真空䪺超三界故寶積經云本有今則無本無今則有)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>從來傳一法</div>
</p></div>
<div class='div-commentary'><p style="margin-left:1em"><span class='note-inline'>(佛佛相傳祖祖相継故法華經云唯此一事實餘二則非真)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>信受金僊主</div>
</p></div>
<div class='div-commentary'><p style="margin-left:1em"><span class='note-inline'>(信以心靜為義受以納領為宗金僊主則如來之稱号也故寶積經云信受如來不思議身信受如來不思議語)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真語何曾執</div>
</p></div>
<div class='div-commentary'><p style="margin-left:1em"><span class='note-inline'>(真諦周通梯航苦海聖心圓徧詮潤迷津故般若經云色即是空空即是色)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妄情相似愚</div>
</p></div>
<div class='div-commentary'><p style="margin-left:1em"><span class='note-inline'>(妄念非真凢夫豈曉靈源絕慮諸佛皆同楞嚴經云想念不可脫云何獲圓通)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如是我聞說</div>
</p></div>
<div class='div-commentary'><p style="margin-left:1em"><span class='note-inline'>(無量義經云聖人說法伹為顯如唯如為是故稱如是我聞即指法之辤傳法菩薩云如是當說如我所聞)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>悟解智心除</div>
</p></div>
<div class='div-commentary'><p style="margin-left:1em"><span class='note-inline'>(十方一體三界唯心更無凢聖之可分豈有森羅而為礙圓覺經云得念失念無非解脫成法破法皆名涅槃)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慧本緣來性</div>
</p></div>
<div class='div-commentary'><p style="margin-left:1em"><span class='note-inline'>(正惠雖圓還從本覺玄途共轍豈離初源故圓覺經云從於本因地皆以智慧覺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>周而還復初</div>
</p></div>
<div class='div-commentary'><p style="margin-left:1em"><span class='note-inline'>(根塵無隔實際一同性相周還法身寧二華嚴經云隨緣赴感靡不周而恒處此菩提座)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一言一句偈</div>
</p></div>
<div class='div-commentary'><p style="margin-left:1em"><span class='note-inline'>(金剛經云乃至受持四句偈等其福甚多言則名言或四字為句四句為偈偈者梵語伽陁訛略云偈)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妙相見真如</div>
</p></div>
<div class='div-commentary'><p style="margin-left:1em"><span class='note-inline'>(妙相則能緣之智真如乃所證之理能所交融理知無別故起信論云以一切法皆真故以一切法皆如故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>說話無心樂</div>
</p></div>
<div class='div-commentary'><p style="margin-left:1em"><span class='note-inline'>(一切菩薩皆於無義言說心不樂住寶積經云法無依止離言說故又不隨言語以依義故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寂然情自攄</div>
</p></div>
<div class='div-commentary'><p style="margin-left:1em"><span class='note-inline'>(既悟法空寂然情樂況絕塵慮足見心真故法華經云寂然閑居安處林野)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>廻邪歸正道</div>
</p></div>
<div class='div-commentary'><p style="margin-left:1em"><span class='note-inline'>(邪謂見同外道長處魔徒正乃解等聖流永辤幻網楞嚴經云建立道場遠諸魔事)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>高下不親踈</div>
</p></div>
<div class='div-commentary'><p style="margin-left:1em"><span class='note-inline'>(證於聖道則無高下離於憎愛豈有親踈維摩經云菩薩於諸眾生悉皆平等)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>垢穢塵中暗</div>
</p></div>
<div class='div-commentary'><p style="margin-left:1em"><span class='note-inline'>(煩惱垢穢纏擾有情於五塵中不得明悟楞嚴經云塵垢應念銷成圓明淨妙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>恒沙妙法主</div>
</p></div>
<div class='div-commentary'><p style="margin-left:1em"><span class='note-inline'>(夫證聖者不可以[婁*殳]知如恒河沙也人間天上㝡大㝡尊故号法王方廣揔持經云我於恒河沙等法門以無著心為人演說)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心通一洞然</div>
</p></div>
<div class='div-commentary'><p style="margin-left:1em"><span class='note-inline'>(了心無法見性洞然混實際以無差等真空而圓徧佛地經云極於法界窮未來際)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>凡聖皆無[婁*殳]</div>
</p></div>
<div class='div-commentary'><p style="margin-left:1em"><span class='note-inline'>(聖則入正知見悟本真空凡乃未既塵勞猶拘生滅華嚴經云念念普攝一切眾生念念普現一切諸佛)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理徑心迷惑</div>
</p></div>
<div class='div-commentary'><p style="margin-left:1em"><span class='note-inline'>(理即真如是能緣心遊履之處於心不了而生迷惑唯識論云如若迷杌等方謂人等故即喻迷於二空真理也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心迷道理踈</div>
</p></div>
<div class='div-commentary'><p style="margin-left:1em"><span class='note-inline'>(由心迷昧無漏智不生故圓寂不顯圓覺經云一切諸眾生不得大解脫皆由迷執故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>欲尋心與理</div>
</p></div>
<div class='div-commentary'><p style="margin-left:1em"><span class='note-inline'>(心無所著不假推尋理事圓通於法無礙唯識論云於所樂境悕望為性也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心理不差殊</div>
</p></div>
<div class='div-commentary'><p style="margin-left:1em"><span class='note-inline'>(凝然不遷心理澄寂性用論之故不別也唯識論云智與理冥不分能所)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮受人天義</div>
</p></div>
<div class='div-commentary'><p style="margin-left:1em"><span class='note-inline'>(如來正法廣利人天不可詮量自圓妙義勝鬘經云為人天說十善道即證大果之初因也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>親傅理不踈</div>
</p></div>
<div class='div-commentary'><p style="margin-left:1em"><span class='note-inline'>(佛佛相受法法親傳法華經云如三世諸佛說法之儀式妙契眾生根性理不踈也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法音無滯礙</div>
</p></div>
<div class='div-commentary'><p style="margin-left:1em"><span class='note-inline'>(諸佛法音辯才無礙眾生受教處處流通淨名經云佛以一音演說法眾生隨類各得解)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>功德滿空虛</div>
</p></div>
<div class='div-commentary'><p style="margin-left:1em"><span class='note-inline'>(佛身功德遍滿空虛若眾生受道三劫修因功德果身亦滿空虛唯識論云諸根相好一一無邊)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>求道因心論</div>
</p></div>
<div class='div-commentary'><p style="margin-left:1em"><span class='note-inline'>(心者真心也道者法也至理真道無得無成著趣求者虛妄之極失其道也淨名經云夫求法者不著佛求不著法求)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>煩冤利益除</div>
</p></div>
<div class='div-commentary'><p style="margin-left:1em"><span class='note-inline'>(第一道中湏絕動念情相不立冤利何存法華經云無有彼此愛憎之心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無生及寂滅</div>
</p></div>
<div class='div-commentary'><p style="margin-left:1em"><span class='note-inline'>(有為者有去有來無相者無生無滅是真常之體也圓覺經云虛空性故常不動故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不必借吹噓</div>
</p></div>
<div class='div-commentary'><p style="margin-left:1em"><span class='note-inline'>(不假修成本來澄寂因言求法非仗吹噓淨名經云本無名字言語斷故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>往劫不能修</div>
</p></div>
<div class='div-commentary'><p style="margin-left:1em"><span class='note-inline'>(四生淪溺三界循環不悟果因隨逐境象雖經往劫不能修真永處幻羅何門出離唯識論云昬醉纏心曾無醒覺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>難逢妙相旨</div>
</p></div>
<div class='div-commentary'><p style="margin-left:1em"><span class='note-inline'>(妙相者非五塵麤相故名妙相即無相法身之理曠大劫來難契妙旨也法華經云諸佛興出世懸遠值遇難)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>雖然云是念</div>
</p></div>
<div class='div-commentary'><p style="margin-left:1em"><span class='note-inline'>(省察道行了悟幻緣唯證菩提不起妄念法華經云以是於目夜籌量如此事)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>但好修真理</div>
</p></div>
<div class='div-commentary'><p style="margin-left:1em"><span class='note-inline'>(法華經云純一無雜梵行之相念念無勞好修真理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>解莫矜持解</div>
</p></div>
<div class='div-commentary'><p style="margin-left:1em"><span class='note-inline'>(理事俱通曰解所解法中而能妙用不妄矜炫真智現前唯識論云恃己淩他高舉為相勸湏捨離除慢相也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無論智與愚</div>
</p></div>
<div class='div-commentary'><p style="margin-left:1em"><span class='note-inline'>(唯智與愚本實一體能仁妙用至理顯然若心分勝劣了別自他失平等心障無相理對法論云要登佛道無論智愚)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眾生皆佛性</div>
</p></div>
<div class='div-commentary'><p style="margin-left:1em"><span class='note-inline'>(圓寂經云一切眾生皆有佛性此者如來藏性在纏位故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>在處有神珠</div>
</p></div>
<div class='div-commentary'><p style="margin-left:1em"><span class='note-inline'>(如來真覺應用多方性海深沉隨機應用靈珠照耀觸處圓明金剛經頌云圓明法界內無處不鑒融)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>證明情未<span class='corr'>已</span></div>
</p></div>
<div class='div-commentary'><p style="margin-left:1em"><span class='note-inline'>(能悟真空妄情可止䪺泯有為之色象堪圓無上之淨心法華經云我常於日夜每思惟是事)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>怨親六識殊</div>
</p></div>
<div class='div-commentary'><p style="margin-left:1em"><span class='note-inline'>(瑜伽論云怨親平等方契真心妄見順違爰因六識我相未泯業惑斯生弃真諦門昧圓通理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>他人雖強會</div>
</p></div>
<div class='div-commentary'><p style="margin-left:1em"><span class='note-inline'>(能事雖敏末契真途法本無言何勞他別法華經云未得謂得未證謂證)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>性本自何如</div>
</p></div>
<div class='div-commentary'><p style="margin-left:1em"><span class='note-inline'>(唯性幽深無拘情相強生體解至理懸殊此乃言議道断也淨名經云不可以分別顯示)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>志未過於眾</div>
</p></div>
<div class='div-commentary'><p style="margin-left:1em"><span class='note-inline'>(佛顯圓通人蓄志願功德昭著福慧自嚴行平等心非求出眾法華經云同共一法中而不得此事)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>徒勞自卷舒</div>
</p></div>
<div class='div-commentary'><p style="margin-left:1em"><span class='note-inline'>(鑿冰求火妄俗心機於一法能自卷舒向三界豈勞作用唯識論云於諸法中未得自在)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>勿湏矜智慧</div>
</p></div>
<div class='div-commentary'><p style="margin-left:1em"><span class='note-inline'>(捨情忘相方契真乘絕慮休緣何矜智慧楞嚴經云如如非覺觀云何獲圓通)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>智慧不如愚</div>
</p></div>
<div class='div-commentary'><p style="margin-left:1em"><span class='note-inline'>(雖負聡明不達智慧當機之用臨事如愚楞伽經云愚癡分別生不悟真實智)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>來慕經文意</div>
</p></div>
<div class='div-commentary'><p style="margin-left:1em"><span class='note-inline'>(等流正教真際同源指空有迷心闢我人妄見慕此深意發自淨心華嚴經云一心入於語義中)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>瞥然見道理</div>
</p></div>
<div class='div-commentary'><p style="margin-left:1em"><span class='note-inline'>(受大乘經剎那悟道了一切法不離真空大般若經云於一切法達微妙見)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>身通大眾心</div>
</p></div>
<div class='div-commentary'><p style="margin-left:1em"><span class='note-inline'>(既悟法寶悲念普周無彼我兩別同他心一等淨名經云離自他相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>秘印傳深旨</div>
</p></div>
<div class='div-commentary'><p style="margin-left:1em"><span class='note-inline'>(隱密難窺曰秘印者信也三世諸佛共傳不異故將如來秘旨傳一切眾生法華經云諸法實相印<span class='corr'>已</span>為汝等說)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>果是無明起</div>
</p></div>
<div class='div-commentary'><p style="margin-left:1em"><span class='note-inline'>(不悟因果而起無明智鑒體真元無起滅佛名經云無明煩惱唯佛一人方能断之)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>云何涉遙途</div>
</p></div>
<div class='div-commentary'><p style="margin-left:1em"><span class='note-inline'>(棄本逐末向外馳求法華經云馳騁四方以求自活若了元宗神珠不失)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>欲心閑散亂</div>
</p></div>
<div class='div-commentary'><p style="margin-left:1em"><span class='note-inline'>(欲樂情生還即散亂未能頓覺妄逐攀緣法華經云若人散亂心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>雲裏一輪孤</div>
</p></div>
<div class='div-commentary'><p style="margin-left:1em"><span class='note-inline'>(真如不染自性清白月處雲中本來光㓗一輪逈照眾曜非同一理徧周塵相不及大㽵嚴經云譬如圓月眾星之中皎然㝡勝)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因智生狂亂</div>
</p></div>
<div class='div-commentary'><p style="margin-left:1em"><span class='note-inline'>(因有漏智起狂亂心既背一真何時寂默法華經云入於憶想妄見網中)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>縱撗起計謀</div>
</p></div>
<div class='div-commentary'><p style="margin-left:1em"><span class='note-inline'>(搆盡心生縱撗恣逸真常境上強起計謀法華經云無智者錯乱迷惑不受教)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>南來兼北去</div>
</p></div>
<div class='div-commentary'><p style="margin-left:1em"><span class='note-inline'>(未息念窮玄遠如來淨覺往還南北永處重昏楞嚴經云譬如有人於一聚落迷南為北)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>懈怠不如初</div>
</p></div>
<div class='div-commentary'><p style="margin-left:1em"><span class='note-inline'>(淨念不生恒增懈怠未嘗省察實不如初法華經云而尋廢忘不覺不知)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>義貫詮源正</div>
</p></div>
<div class='div-commentary'><p style="margin-left:1em"><span class='note-inline'>(幽玄大義貫彼詮源契合真宗無非唯正雜心論云以義貫理去<span class='corr'>邪</span>取直)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心牽伇夢途</div>
</p></div>
<div class='div-commentary'><p style="margin-left:1em"><span class='note-inline'>(妄心牽伇常處夢途境假情虛昏蒙真諦瑜伽論云未出真覺恒處夢中)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>何如端坐相</div>
</p></div>
<div class='div-commentary'><p style="margin-left:1em"><span class='note-inline'>(端然宴坐定意緣真背境忘情何如此相華嚴經云端坐念實相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>保守法中珠</div>
</p></div>
<div class='div-commentary'><p style="margin-left:1em"><span class='note-inline'>(佛性圓珠本來瑩徹當勤保守恒在法中此者無為至寶也天親般若論云是故一法寶勝無量珎寶)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人是人非語</div>
</p></div>
<div class='div-commentary'><p style="margin-left:1em"><span class='note-inline'>(稱譽之言名是毀謗之語成非人有順違情分高下淨名經云毀譽不動如湏弥若或不了便起愛憎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法天似海水</div>
</p></div>
<div class='div-commentary'><p style="margin-left:1em"><span class='note-inline'>(法門妙理徧覆如天性相波瀾真同海水龍樹偈云佛法大海水流入阿難心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>摧魔冤想伏</div>
</p></div>
<div class='div-commentary'><p style="margin-left:1em"><span class='note-inline'>(不興惡念平等觀心摧遣魔冤伏除妄想淨名經云降伏魔冤)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>顛倒終難起</div>
</p></div>
<div class='div-commentary'><p style="margin-left:1em"><span class='note-inline'>(迷情顛倒封著我人悟達苦空彼終難起息妄見也淨名經云顛倒是垢無顛倒是淨也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>證得生天界</div>
</p></div>
<div class='div-commentary'><p style="margin-left:1em"><span class='note-inline'>(天宮寶界廣善所生妙境清虛修因證得法華經云天園林勝殿在中而娛樂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>圓明望月華</div>
</p></div>
<div class='div-commentary'><p style="margin-left:1em"><span class='note-inline'>(般若經云威德自在相好圓明万德㽵嚴端居補處金容煥爛如望月華)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>根源大直截</div>
</p></div>
<div class='div-commentary'><p style="margin-left:1em"><span class='note-inline'>(出生眾善曰根萬物所依名本捨妄緣而頓覺何假周遊捐塵境以合真此為直截楞嚴經云不歷僧祇獲法身)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>興念定無涯</div>
</p></div>
<div class='div-commentary'><p style="margin-left:1em"><span class='note-inline'>(一興真念證理無涯乃三際法元實十方周普瑜伽論云謂此真如徧一切處)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法寶不相見</div>
</p></div>
<div class='div-commentary'><p style="margin-left:1em"><span class='note-inline'>(清淨法寶煩惱昬冥真智未生理不相見瑜伽論云雖此真如本性清淨使不能見)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眾生不可齊</div>
</p></div>
<div class='div-commentary'><p style="margin-left:1em"><span class='note-inline'>(眾生性欲㸦有差殊未證真空不可齊等唯識論云起異類見受異類生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>凝然三界外</div>
</p></div>
<div class='div-commentary'><p style="margin-left:1em"><span class='note-inline'>(對法論云凝然常者法身理也有為有漏恒處世間無相無為出三界外)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>日月轉東西</div>
</p></div>
<div class='div-commentary'><p style="margin-left:1em"><span class='note-inline'>(佛母經云日乃西轉月則東流望彼真源此為妄相圓通理上免有去來)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>旨徹三天上</div>
</p></div>
<div class='div-commentary'><p style="margin-left:1em"><span class='note-inline'>(法身妙旨通徹三天世出世間更無有上華嚴經云法身廣大不思議是故十方皆出現)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眾生業自迷</div>
</p></div>
<div class='div-commentary'><p style="margin-left:1em"><span class='note-inline'>(眾生業重往往自迷塵境拘牽不曾曉悟法華經云我知此眾生未曾修善本)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真如觀不見</div>
</p></div>
<div class='div-commentary'><p style="margin-left:1em"><span class='note-inline'>(妄情觀察不見真如淨慧未生染習尤重楞伽經云愚癡分別生不知如實理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>終日走輪蹄</div>
</p></div>
<div class='div-commentary'><p style="margin-left:1em"><span class='note-inline'>(楞伽經云心似毛輪長時散亂八態經云奔馳意馬終日心狂真理顯然愚迷沉昧有若輪蹄永息也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>智種不沉迷</div>
</p></div>
<div class='div-commentary'><p style="margin-left:1em"><span class='note-inline'>(瑜伽論云無漏智種依本識住懷此種者不沉不迷藉三慧熏習顯一乘妙體)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人心大法理</div>
</p></div>
<div class='div-commentary'><p style="margin-left:1em"><span class='note-inline'>(人心是萬法之本妙理為淨識之元本末相從心即大法楞嚴經云心生種種法生心滅種種法滅)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如來有所說</div>
</p></div>
<div class='div-commentary'><p style="margin-left:1em"><span class='note-inline'>(如來所說無漏金言理趣幽深指事敷演法華經云如我所說法當生大信力)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>冰消即是水</div>
</p></div>
<div class='div-commentary'><p style="margin-left:1em"><span class='note-inline'>(水即法源澄湛冰如我執情堅執心既除與真無異圓覺經云如湯消冰無別有冰)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄法中通義</div>
</p></div>
<div class='div-commentary'><p style="margin-left:1em"><span class='note-inline'>(幽玄妙法秘賾難知旨趣之中通達妙義法華經云甚深微妙法我今<span class='corr'>已</span>具得)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>徒勞長者携</div>
</p></div>
<div class='div-commentary'><p style="margin-left:1em"><span class='note-inline'>(法華經云若以衣裓机案接之令出盖喻童稚愚癡未有所識今者<span class='corr'>已</span>達理事不待提携何勞長者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>他心如不異</div>
</p></div>
<div class='div-commentary'><p style="margin-left:1em"><span class='note-inline'>(若彼他心如<span class='corr'>己</span>不異同歸法界共證圓成灌頂經云一切眾生與我無異)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>桃李自成蹊</div>
</p></div>
<div class='div-commentary'><p style="margin-left:1em"><span class='note-inline'>(桃李不言自成蹊徑於道亦尓豈在言詮法華經云又見諸如來自然成佛道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>俱是如來說</div>
</p></div>
<div class='div-commentary'><p style="margin-left:1em"><span class='note-inline'>(約本則大定緣如應機以悲心施設教雖無量起自如來法法成真俱是親說法華經云我今所得道亦應說三乘)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人心不等齊</div>
</p></div>
<div class='div-commentary'><p style="margin-left:1em"><span class='note-inline'>(根性有異識心各殊悟解之中有於頓漸不等齊也法華經云眾生處處著)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>雖知通一義</div>
</p></div>
<div class='div-commentary'><p style="margin-left:1em"><span class='note-inline'>(一義者法華經云唯有一乘法雖知大義通貫一途證悟之中未知何也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>未了却成迷</div>
</p></div>
<div class='div-commentary'><p style="margin-left:1em"><span class='note-inline'>(各滯一邊於真未了若分彼此又却成迷密嚴經說云何於此中而生此諸見)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大志求真佛</div>
</p></div>
<div class='div-commentary'><p style="margin-left:1em"><span class='note-inline'>(求正等菩提湏興大志修無相上行方證真佛法華經云有慚愧清淨志求佛道者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>青雲似有梯</div>
</p></div>
<div class='div-commentary'><p style="margin-left:1em"><span class='note-inline'>(法身真理徧覆大千三祇可類雲梯一悟直昇寶所法華經云以佛教門出三界苦)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>攀緣知道路</div>
</p></div>
<div class='div-commentary'><p style="margin-left:1em"><span class='note-inline'>(修證歧路還属攀緣正智了知法身清淨華嚴經云念念攀緣一切境心心永断諸分別)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不覺自提撕</div>
</p></div>
<div class='div-commentary'><p style="margin-left:1em"><span class='note-inline'>(於心無間萬法自圓不必提撕自合妙理華嚴經云自能圓滿法故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>東日浮桑出</div>
</p></div>
<div class='div-commentary'><p style="margin-left:1em"><span class='note-inline'>(木喻二障日比智明杲日昇天萬像俱照智出障染法界理彰唯識論云智起惑除真如理顯)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>照歸真實理</div>
</p></div>
<div class='div-commentary'><p style="margin-left:1em"><span class='note-inline'>(照者覺照也以無漏慧了一切法歸證至實真寂之理瓔珞經云等覺照寂妙覺寂照)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心明無上士</div>
</p></div>
<div class='div-commentary'><p style="margin-left:1em"><span class='note-inline'>(法華經云無上士十号之中窮盡法源号也真心明淨緣理無邊佛果周圓名無上士)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>澄淨濁流水</div>
</p></div>
<div class='div-commentary'><p style="margin-left:1em"><span class='note-inline'>(湛然澄淨萬德真常煩惱結習如濁流水佛身純善惑染全祛能清濁水楞嚴經云如澄濁水貯於淨器)</span>。</p>
</div></div>
<p class='juan'>御製秘藏詮卷第十四</p>
<div class='div-w'><p style="margin-left:1em">丁未歲高麗國大藏都監奉敕雕造</p>
</div>
</div><!-- end of div[@id='body'] -->
</body></html>