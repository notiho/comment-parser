<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>御製秘藏詮</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu22' />
<p class='juan'>御製秘藏詮卷第十一　　　　　　駕</p>
<div class='div-other'><a id='mulu23' />
<div class='div-orig'><p style="text-indent:0em" class="lg-abnormal"><div class='lg-row'>志願親三寶</div>
</p></div>
<div class='div-commentary'><p style="margin-left:1em"><span class='note-inline'>(夫佛法僧者人天師範貴賤福田故發願心志求親近華嚴經云稽首一真三寶海)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>威嚴布薩訶</div>
</p></div>
<div class='div-commentary'><p style="margin-left:1em"><span class='note-inline'>(威神嚴肅恩被無邊今且指薩訶略標化境故法華經云世間所歸趣救護於一切)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>圓眀無礙法</div>
</p></div>
<div class='div-commentary'><p style="margin-left:1em"><span class='note-inline'>(圓眀能證智無礙所證理含褁十方指掌萬象更無纖毫能為障礙楞嚴經云坐微塵裏轉大法輪)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>西域禮弥陁</div>
</p></div>
<div class='div-commentary'><p style="margin-left:1em"><span class='note-inline'>(極樂國土弥陁所居即無量壽佛其或心眀華藏道契笁皇如楞嚴經云不動道塲徧十方界向言往禮盖方便之談也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>果經千萬刧</div>
</p></div>
<div class='div-commentary'><p style="margin-left:1em"><span class='note-inline'>(千萬刧即三大刧四願無邊六度俱備方圓極果号天人師法華經云無量百千萬億載阿僧祇)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>茂草一娑婆</div>
</p></div>
<div class='div-commentary'><p style="margin-left:1em"><span class='note-inline'>(欲塵煩惱造作遷流生滅循環寧窮數量亦猶繁茂之草徧一娑婆界尓)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真心非染污</div>
</p></div>
<div class='div-commentary'><p style="margin-left:1em"><span class='note-inline'>(楞嚴經云寶覺真心各各圓滿故知妙智雖處惑中不為染污又圓覺經云圓覺清淨本無修習及修習者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妙藥愈沉痾</div>
</p></div>
<div class='div-commentary'><p style="margin-left:1em"><span class='note-inline'>(妙藥則無上法味沉痾則七漏十纏擾惱有情汩沒諸趣醫王出世方能差之遺教經云我如良醫知病說藥)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因會緣來合</div>
</p></div>
<div class='div-commentary'><p style="margin-left:1em"><span class='note-inline'>(因辦果體緣助成功便能契會真心筞勤善法經歷塵劫求趣佛乘故肈論云一切諸法緣會而生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>能休溺愛河</div>
</p></div>
<div class='div-commentary'><p style="margin-left:1em"><span class='note-inline'>(無眀發業貪愛潤生種現相資漂溺群有唯無漏智起頓能斷除楞嚴經云愛河乾枯令汝解脫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>琉璃涵寶月</div>
</p></div>
<div class='div-commentary'><p style="margin-left:1em"><span class='note-inline'>(法界之內真性混融故法華經云如淨琉璃中內現真金像然光輝支暎表裏洞分實不思議之境界也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>皎潔印禪波</div>
</p></div>
<div class='div-commentary'><p style="margin-left:1em"><span class='note-inline'>(禪波即禪定之心眀印萬象皎潔無差月燈三昧經云如淨虛空月影現於清池)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>和會恒沙眾</div>
</p></div>
<div class='div-commentary'><p style="margin-left:1em"><span class='note-inline'>(恒沙則恒河中沙彼河方圓四十里喻眾生界[婁*殳]量無窮於中種性差殊習業各異和而會集其道可知楞嚴經云隨眾生心應所知量)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真空皆可習</div>
</p></div>
<div class='div-commentary'><p style="margin-left:1em"><span class='note-inline'>(涅槃經云一切眾生悉皆有心即真空心若能轉物即妄眀真菩提之階立可登矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>但拋猶豫心</div>
</p></div>
<div class='div-commentary'><p style="margin-left:1em"><span class='note-inline'>(唯識論云疑者猶豫為性若觸類無滯則疑心自拋法華經云若有疑悔者佛當為除斷)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>信解不能及</div>
</p></div>
<div class='div-commentary'><p style="margin-left:1em"><span class='note-inline'>(信則十信解謂勝解將趣極果假信為先華嚴經云信為道元功德母故知難及也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>義徹三天外</div>
</p></div>
<div class='div-commentary'><p style="margin-left:1em"><span class='note-inline'>(真義非界繫所攝且欲色等三天皆是有相業唯無漏智方能超越華嚴經云如來智慧無邊際一切世間莫能測)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非真不可過</div>
</p></div>
<div class='div-commentary'><p style="margin-left:1em"><span class='note-inline'>(涅槃經云若有一法過涅槃者我說如幻如化故知真法何止出三界超萬有)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>破邪成正覺</div>
</p></div>
<div class='div-commentary'><p style="margin-left:1em"><span class='note-inline'>(邪謂心境俱非錯行亂學既破斯見正覺遂成法華經云我悉除邪見於空法得證)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>九十六冤魔</div>
</p></div>
<div class='div-commentary'><p style="margin-left:1em"><span class='note-inline'>(外道所計本唯六宗師資順從各有十五執心執法事火事龍正見既虧冤魔無別法華經云破魔兵眾而擊法鼓)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法界人天喜</div>
</p></div>
<div class='div-commentary'><p style="margin-left:1em"><span class='note-inline'>(法界之內唯天與人能發大心遠求佛果將入初地故生喜心楞嚴經云覺通如來盡佛境界名歡喜地)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真心是道塲</div>
</p></div>
<div class='div-commentary'><p style="margin-left:1em"><span class='note-inline'>(願行堅固真智相應積集莊嚴蘊聚功德念念無捨直趣菩提法華經云乘此寶乘直至道塲)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>三身圓四智</div>
</p></div>
<div class='div-commentary'><p style="margin-left:1em"><span class='note-inline'>(登金剛座獲寶王心四智三身六通十号具足妙果名正徧知唯識論云又智殊勝具攝三身)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>萬劫引流長</div>
</p></div>
<div class='div-commentary'><p style="margin-left:1em"><span class='note-inline'>(起大悲心演深妙法盡未來際利樂有情法華經云普欲令眾生亦同得此道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>旨達無眀要</div>
</p></div>
<div class='div-commentary'><p style="margin-left:1em"><span class='note-inline'>(無眀之要貪愛為本楞嚴經云應當審詳煩惱根本今此玄旨決定妙義破彼昬闇除諸惑染也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>菩提大吉祥</div>
</p></div>
<div class='div-commentary'><p style="margin-left:1em"><span class='note-inline'>(障患既忘真源可挹圓明之智廓尓現前參羅色塵皆為妙用菩提之果勝莫大焉故佛地論頌云名稱吉祥及尊貴)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>三乘皆聖道</div>
</p></div>
<div class='div-commentary'><p style="margin-left:1em"><span class='note-inline'>(修心者根有利鈍悟有先後雖殊途暫異而一轍終歸法華經云尚無二乘何況有三故知皆聖道也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法始自稱揚</div>
</p></div>
<div class='div-commentary'><p style="margin-left:1em"><span class='note-inline'>(敷宣大法讚揚一乘令棄羬軒使登擾駕法華經云稱歎所行道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妄水翻波浪</div>
</p></div>
<div class='div-commentary'><p style="margin-left:1em"><span class='note-inline'>(妄愛之水漂溺長時欲浪未寧情波安息唯識云說愛如水能沷潤故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>崑崙徹底石</div>
</p></div>
<div class='div-commentary'><p style="margin-left:1em"><span class='note-inline'>(我人山高借山立諭眾生以一靈性而迷悟崑崙以一拳石以成立山雖有石未嘗覺知人各秉性不能悟解豈徹底窮理也維摩經云起於我見如湏弥山)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>端嚴袪妄執</div>
</p></div>
<div class='div-commentary'><p style="margin-left:1em"><span class='note-inline'>(世覩端嚴而求果證若祛妄執遂獲真見金剛經云若以色見我等)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一法終成立</div>
</p></div>
<div class='div-commentary'><p style="margin-left:1em"><span class='note-inline'>(真般若者非有非無難思難議名之一法亦為強名法句經云一亦不為一為欲破諸數)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄言資智識</div>
</p></div>
<div class='div-commentary'><p style="margin-left:1em"><span class='note-inline'>(三藏殊文統之者一致即玄言也天王般若經云利根性人說文知義良以古教照心其心自明淨名經云多聞增智慧)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妙覺解空王</div>
</p></div>
<div class='div-commentary'><p style="margin-left:1em"><span class='note-inline'>(因教詮理眀此覺性馳耳目於聲色之外空神心於塵象之中法體既如圓眀頓證寶積經云是故虛空即是如來)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>四眾常圍繞</div>
</p></div>
<div class='div-commentary'><p style="margin-left:1em"><span class='note-inline'>(佛地論云無量天龍四眾八部常所翊從蓋欽承妙旨仰矚慈顏)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>金容化十方</div>
</p></div>
<div class='div-commentary'><p style="margin-left:1em"><span class='note-inline'>(紫金光聚威容炳曜道被千刧而弥固功流萬世而常存法華經云十方諸眾生普皆蒙饒益)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>幽暗分眀理</div>
</p></div>
<div class='div-commentary'><p style="margin-left:1em"><span class='note-inline'>(楞嚴經云雖明暗等種種差別而見無差別且如閇智塞聦豈見精明性肯隨物而幽暗)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>圓隨日月光</div>
</p></div>
<div class='div-commentary'><p style="margin-left:1em"><span class='note-inline'>(大般若經云日月等光所不照處為作光眀應學般若波羅蜜多即知妙智能破重昬度諸群品)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>去邪歸正說</div>
</p></div>
<div class='div-commentary'><p style="margin-left:1em"><span class='note-inline'>(真說者摧邪慧解開正知見唯識論云為於二空起迷謬者生正解故蓋破執有滯空也法華經云拔邪說涅槃)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清淨達西方</div>
</p></div>
<div class='div-commentary'><p style="margin-left:1em"><span class='note-inline'>(華嚴經云嚴淨不可思議剎供養一切諸如來此乃智通無外心澄妄銷豈以西方而為遠哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大信流天下</div>
</p></div>
<div class='div-commentary'><p style="margin-left:1em"><span class='note-inline'>(宇宙無極唯信㝡大所以至仁說一法立一事皆同䡄千聖合轍萬化楞伽經云若諸法虛妄何故取解脫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>靈臺自樂康</div>
</p></div>
<div class='div-commentary'><p style="margin-left:1em"><span class='note-inline'>(神者形主心者物靈若去勞慮絕取捨樂康之道在於我矣法華經云能生淨妙第一之樂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>更談深妙理</div>
</p></div>
<div class='div-commentary'><p style="margin-left:1em"><span class='note-inline'>(妙理無言假言詮理故摩竭掩室毗耶杜口用示無說以顯勝義寶積經云是義無文字而長說文字)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>果助法中王</div>
</p></div>
<div class='div-commentary'><p style="margin-left:1em"><span class='note-inline'>(聖人者法法同證印印相受蓋佛不並出餘皆晦跡師事以助揚化法華經云護助宣正法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>津岸合諸流</div>
</p></div>
<div class='div-commentary'><p style="margin-left:1em"><span class='note-inline'>(四暴流河奔注淪溺唯六度智舟能截而渡般若經云於一切法無所著能於此岸到於彼岸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>澄清不渾雜</div>
</p></div>
<div class='div-commentary'><p style="margin-left:1em"><span class='note-inline'>(覺性澄湛煩惱不能染唯識論云雖有客染而本性淨又如來藏經云煩惱身中有如來藏)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>終湏歸大海</div>
</p></div>
<div class='div-commentary'><p style="margin-left:1em"><span class='note-inline'>(華嚴經云令修諸行海疾入大智海即是具四願經三劫功成道圓歸泛如來大寂滅海)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>㳙滴亦波涉</div>
</p></div>
<div class='div-commentary'><p style="margin-left:1em"><span class='note-inline'>(法界無際真源浩渺然一塵若礙則萬象勃起亦如㳙滴異沠遂波涉殊途行方便經云不見一切相名見如來)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>信慧無遮隔</div>
</p></div>
<div class='div-commentary'><p style="margin-left:1em"><span class='note-inline'>(華嚴經云一切佛興皆從信起況慧目眀徹照覽無遮法華經云如風於空中一切無障礙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>恒沙大化揚</div>
</p></div>
<div class='div-commentary'><p style="margin-left:1em"><span class='note-inline'>(恒沙非[婁*殳]量能知歷如是佛剎闡揚化道華嚴經云廣大悲雲徧一切捨身無量等塵剎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>龍天常擁護</div>
</p></div>
<div class='div-commentary'><p style="margin-left:1em"><span class='note-inline'>(三界天人十方龍眾舉此二類揔攝八部常來衛護冀聞妙說法華經云天人龍神所共供養)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>聖境得清涼</div>
</p></div>
<div class='div-commentary'><p style="margin-left:1em"><span class='note-inline'>(佛境清涼純淨無漏然鶖子見同堆阜梵王覩若天宮取捨不生淨穢斯絕法華經云我此土安隱天人常充滿)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>智遠文殊聖</div>
</p></div>
<div class='div-commentary'><p style="margin-left:1em"><span class='note-inline'>(文殊無漏智海為諸佛宗師出贊釋迦名妙吉祥菩薩久成正覺号歡喜藏摩尼寶積經云文殊大智人深遠法源底)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>談非善逝章</div>
</p></div>
<div class='div-commentary'><p style="margin-left:1em"><span class='note-inline'>(妙往菩提故稱善逝且文殊所談真理無不符契佛言法華經云諸所說法隨其義趣皆與實相不相違背)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>我當常稽首</div>
</p></div>
<div class='div-commentary'><p style="margin-left:1em"><span class='note-inline'>(我即能歸依之者既欽妙道故發勤奉法華經云是故咸稽首歸命無上尊)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>念佛一爐香</div>
</p></div>
<div class='div-commentary'><p style="margin-left:1em"><span class='note-inline'>(念則明記為性香以表信為功法華經云以深心念佛又云眾寶妙香爐燒無價之香)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>我信三乘法</div>
</p></div>
<div class='div-commentary'><p style="margin-left:1em"><span class='note-inline'>(華嚴經云若能信奉於尊法則聞佛法無猒足且三乘之法理唯一味證解有殊名相致別然皆能運載到於彼岸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>周圓不可量</div>
</p></div>
<div class='div-commentary'><p style="margin-left:1em"><span class='note-inline'>(如來所說皆為了義自非大智豈得較量而知唯識論云周圓無際量等虛空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如來垂密旨</div>
</p></div>
<div class='div-commentary'><p style="margin-left:1em"><span class='note-inline'>(諸佛出世皆為開佛知見其或寶所未歸化城權設此乃密旨誘進二乘法華經云有所言說意趣難知)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>像教法根長</div>
</p></div>
<div class='div-commentary'><p style="margin-left:1em"><span class='note-inline'>(像謂取像佛時金容玉撿流布塵沙劫石雖窮法根長固法華經云正法住倍壽像法復倍是)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>塵垢昬身業</div>
</p></div>
<div class='div-commentary'><p style="margin-left:1em"><span class='note-inline'>(五塵六垢昬障身心固煩惱根作生滅本圓覺經云於虛妄體重執虛妄)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>浮生常急急</div>
</p></div>
<div class='div-commentary'><p style="margin-left:1em"><span class='note-inline'>(淨名經云是身如幻從顛倒起蓋四相疾如於迸火五衰馳若於奔流遺教經云世實危脆無牢強者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>西來皆有意</div>
</p></div>
<div class='div-commentary'><p style="margin-left:1em"><span class='note-inline'>(大教東被祖印西來或以心傳心或以教傳教化道雖異接誘是同涅槃經云一切諸法中悉有安樂性)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>猛破迷情執</div>
</p></div>
<div class='div-commentary'><p style="margin-left:1em"><span class='note-inline'>(聖人悲極為心眾生迷情為病談中道破空有妄執示無言顯心法本如楞嚴經云菩提心生生滅心滅)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真實非虛假</div>
</p></div>
<div class='div-commentary'><p style="margin-left:1em"><span class='note-inline'>(涅槃經云猶如閻浮金無能說其過即喻真實之法體非虛假證之則三界長辭背之則千生自咎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>愚徒信不長</div>
</p></div>
<div class='div-commentary'><p style="margin-left:1em"><span class='note-inline'>(愚者暗於理事既無深信徒廣見聞法華經云淺識聞之迷惑不解)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一心歸正法</div>
</p></div>
<div class='div-commentary'><p style="margin-left:1em"><span class='note-inline'>(三乘正法一心<span class='corr'>已</span>歸既實資粮仍堅願行優游聖道何往不臧阿差末經云常正其心不事餘學)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>六趣不驚忙</div>
</p></div>
<div class='div-commentary'><p style="margin-left:1em"><span class='note-inline'>(本心未悟妙智不眀六趣四生實堪怖畏今既情忘五欲道契一真塵垢頓銷驚忙自歇華嚴經云能壞諸見堅固牢獄)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慧徧娑婆界</div>
</p></div>
<div class='div-commentary'><p style="margin-left:1em"><span class='note-inline'>(諸佛慈慧等視怨親閻浮界人咸承恩力法華經云我常在此娑婆世界說法教化)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>恒脩願十方</div>
</p></div>
<div class='div-commentary'><p style="margin-left:1em"><span class='note-inline'>(華嚴經云了相十方無所有為世廣開清淨道即是常具大願悲濟群生又法華經云佛名聞十方廣饒益眾生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>花鬘周淨土</div>
</p></div>
<div class='div-commentary'><p style="margin-left:1em"><span class='note-inline'>(佛土真淨大地山河皆為妙用故眾花結鬘周徧嚴飾法華經云金花諸瓔處處垂下)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寶網自生光</div>
</p></div>
<div class='div-commentary'><p style="margin-left:1em"><span class='note-inline'>(修行位極頓證法界於帝網觀門現種種勝事身身相攝法法㸦入故楞嚴經云交光相羅如寶絲網)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>說法耆闍崛</div>
</p></div>
<div class='div-commentary'><p style="margin-left:1em"><span class='note-inline'>(西域有山名耆闍崛勢接王舍福鎮中印佛多住彼演說妙法法華經云汝往詣耆闍崛山釋迦牟尼佛所)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>瑜伽道自成</div>
</p></div>
<div class='div-commentary'><p style="margin-left:1em"><span class='note-inline'>(瑜伽是梵語此云相應所謂心與境相應因與果相應等教若斯從聖功自滿瓔珞經云行從心得心淨道成)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>願窮真諦理</div>
</p></div>
<div class='div-commentary'><p style="margin-left:1em"><span class='note-inline'>(履踐真諦窮究妙理願既不虛道無不剋天王般若經云真心趣道真實思惟)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>海印一時平</div>
</p></div>
<div class='div-commentary'><p style="margin-left:1em"><span class='note-inline'>(海印即真如本覺心澄道顯萬象皆真若海清凝無所不現起信論云無量功德藏法性真如海)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>垢染真心佛</div>
</p></div>
<div class='div-commentary'><p style="margin-left:1em"><span class='note-inline'>(如來藏經云若佛出世若不出世如來之藏常住不變然垢染未除真心莫顯故圓覺經云彼圓覺性即同流轉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>幽眀何妄執</div>
</p></div>
<div class='div-commentary'><p style="margin-left:1em"><span class='note-inline'>(不了色空妄執眀暗見既成幻覺遂生勞一失妙眀復真安及楞嚴經云所妄既立生汝妄能)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>塵埃頻拂拭</div>
</p></div>
<div class='div-commentary'><p style="margin-left:1em"><span class='note-inline'>(塵銷則本體唯淨翳差則空花不生無為真如性自眀露圓覺經云譬如磨鑑垢盡明現)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>果願百靈集</div>
</p></div>
<div class='div-commentary'><p style="margin-left:1em"><span class='note-inline'>(若事理障<span class='corr'>已</span>永斷滅即入如來微妙圓覺滿足菩提願既果從道成靈集法華經云百福相莊嚴)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理達非長短</div>
</p></div>
<div class='div-commentary'><p style="margin-left:1em"><span class='note-inline'>(真色無形真理無名故非長短之所及也寶積經云無方無圓無短無長)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無緣及有情</div>
</p></div>
<div class='div-commentary'><p style="margin-left:1em"><span class='note-inline'>(諸聖以無緣之慈度無緣之眾廣為佛事也仁王經云無緣大悲常化眾生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>當空輪日月</div>
</p></div>
<div class='div-commentary'><p style="margin-left:1em"><span class='note-inline'>(智慧光眀朗如日月超然廣運邈矣無窮華嚴經云妙智清淨日大悲圓滿輪妙智清淨月大慈圓滿輪)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>海水印分眀</div>
</p></div>
<div class='div-commentary'><p style="margin-left:1em"><span class='note-inline'>(華嚴經所謂海印三昧也海水澄清物象皆見三昧心淨萬法自如起信論云參羅及萬象一法之所印)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮理堪消息</div>
</p></div>
<div class='div-commentary'><p style="margin-left:1em"><span class='note-inline'>(雖超蹄象湏假言詮妙道故絕於聽聞至理真為於消息般若論云言雖不能言非言無以傳)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>紅黃碧綠青</div>
</p></div>
<div class='div-commentary'><p style="margin-left:1em"><span class='note-inline'>(妄見青黃碧綠蓋是執情正智會真寧分眾色圓覺經云諸愚癡者見彼摩尼實有五色)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>強名俱是執</div>
</p></div>
<div class='div-commentary'><p style="margin-left:1em"><span class='note-inline'>(肈論云以名求物物無當名之實以物求名名無得物之功成具經云是法無所有強為其名)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>達可定禪扄</div>
</p></div>
<div class='div-commentary'><p style="margin-left:1em"><span class='note-inline'>(禪即淨慮之稱扄乃智慧之門悟達之心可定禪那之要妙圓圓覺經云此方便者名為禪那)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>求法虔心用</div>
</p></div>
<div class='div-commentary'><p style="margin-left:1em"><span class='note-inline'>(維摩經云夫求法者不貪軀命如雪山童子為求半偈乃捨全身此是求法虔心之用)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>諸賢大聖名</div>
</p></div>
<div class='div-commentary'><p style="margin-left:1em"><span class='note-inline'>(諸賢者地前三賢大聖者地上十聖仁王經等說地前名三賢地上名十聖也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>剎那如發願</div>
</p></div>
<div class='div-commentary'><p style="margin-left:1em"><span class='note-inline'>(剎那者時之極少也發願者起菩提心少時發願便成正覺法華經云於剎那湏發菩提心又云便成正覺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法用智縱橫</div>
</p></div>
<div class='div-commentary'><p style="margin-left:1em"><span class='note-inline'>(縱橫者自在無礙之義事無不融理無不適法界觀云繁興大用舉必全真)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>往往成煩惱</div>
</p></div>
<div class='div-commentary'><p style="margin-left:1em"><span class='note-inline'>(百法論說煩惱有二十六煩者擾也惱者亂也擾亂有情恒處生滅貪瞋癡等往往成就矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>沉吟難測度</div>
</p></div>
<div class='div-commentary'><p style="margin-left:1em"><span class='note-inline'>(小果沉思聖智凡夫測度佛心少分不知故為難也法華經云盡思共度量不能測佛智)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>聖門開妙鍵</div>
</p></div>
<div class='div-commentary'><p style="margin-left:1em"><span class='note-inline'>(不礙遊履名門威神自在曰聖欲趣聖果遊履何門故佛菩薩說其五位為入聖之門仁王經云一切如來皆依此門而得成佛)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>關鏁不能著</div>
</p></div>
<div class='div-commentary'><p style="margin-left:1em"><span class='note-inline'>(然此聖門終日常開要人悟入不曾關鏁故云不能著也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>解達無生忍</div>
</p></div>
<div class='div-commentary'><p style="margin-left:1em"><span class='note-inline'>(解達者了悟義也無生忍者三乘聖人所得之法楞嚴經云我於法性悟無生忍)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>修行是要精</div>
</p></div>
<div class='div-commentary'><p style="margin-left:1em"><span class='note-inline'>(六度萬行是諸菩薩所修之要門也法華經云勇猛精進入於深山思惟佛道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>苦空皆不著</div>
</p></div>
<div class='div-commentary'><p style="margin-left:1em"><span class='note-inline'>(苦者逼惱義空者寂靜義菩薩不猒煩惱不忻寂靜維摩經云觀世間苦而不惡生滅觀於空而不捨大悲是皆不著也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慧覺自分明</div>
</p></div>
<div class='div-commentary'><p style="margin-left:1em"><span class='note-inline'>(得無漏慧已故能開覺寂寥虛廓了無情塵亦可照體清淨是覺慧之相圓覺經云清淨覺相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>證學超功果</div>
</p></div>
<div class='div-commentary'><p style="margin-left:1em"><span class='note-inline'>(<span class='corr'>已</span>證無學妙果能超有作之功如釋迦佛投崖飼虎布髮淹泥先於弥勒四十劫前而成正覺法華經云超出成正覺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真心理在經</div>
</p></div>
<div class='div-commentary'><p style="margin-left:1em"><span class='note-inline'>(常住真心眾生皆有說此之理具在佛經楞嚴經云常住真心性淨眀體)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>靜觀能去住</div>
</p></div>
<div class='div-commentary'><p style="margin-left:1em"><span class='note-inline'>(寂靜觀察真如之理去無所去住無所住肈論云寂然而往泊尒而來出幽入冥孰識其動)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷悟得惺惺</div>
</p></div>
<div class='div-commentary'><p style="margin-left:1em"><span class='note-inline'>(迷者迷惑悟即了悟令彼迷者心得惺惺楞嚴經云如迷方人惑南為北倐有悟人指示令悟)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>志悟皆空相</div>
</p></div>
<div class='div-commentary'><p style="margin-left:1em"><span class='note-inline'>(心若未悟執諸法有志悟之時了知諸法唯有空相般若經云五蘊皆空又云是諸法空相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>諸邪虛妄情</div>
</p></div>
<div class='div-commentary'><p style="margin-left:1em"><span class='note-inline'>(唯識論云邪見者謗無因果此諸邪見是彼外道虛妄情執楞嚴經云彼外道等常說自然虛妄顛倒)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>若能歸正法</div>
</p></div>
<div class='div-commentary'><p style="margin-left:1em"><span class='note-inline'>(若能了彼虛妄邪情即便能歸佛之正法法華經云轉我邪心令得安住於佛法中)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>境界自然清</div>
</p></div>
<div class='div-commentary'><p style="margin-left:1em"><span class='note-inline'>(既斷邪情又歸正法即觀佛境界自然清淨華嚴經云一切境界清淨莊嚴)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>來去無恒凖</div>
</p></div>
<div class='div-commentary'><p style="margin-left:1em"><span class='note-inline'>(一切眾生於三界中緣會名來緣散名去來去無恒不可凖定維摩經云悉知眾生來去相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>輪廻自強弱</div>
</p></div>
<div class='div-commentary'><p style="margin-left:1em"><span class='note-inline'>(輪轉廻還眾生不悟向六趣內終無盡期法華經云輪廻六趣中生於人天名強墯在三塗名弱)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>諸煩亂著緣</div>
</p></div>
<div class='div-commentary'><p style="margin-left:1em"><span class='note-inline'>(迷執之過也由執我故起諸煩惱惑亂身心逢境遇緣便生愛著法華經云眾生處處著)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妙慧即良藥</div>
</p></div>
<div class='div-commentary'><p style="margin-left:1em"><span class='note-inline'>(肈論云達病所應智慧意也以智慧妙藥治眾生煩惱故又華嚴經云以智慧藥滅身心病)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>果自因人證</div>
</p></div>
<div class='div-commentary'><p style="margin-left:1em"><span class='note-inline'>(以因趣果也只由菩薩修因方證如來勝果華嚴經云由菩薩故有諸如來)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心緣得道成</div>
</p></div>
<div class='div-commentary'><p style="margin-left:1em"><span class='note-inline'>(諸修行者發意專勤緣於佛境方得道成華嚴經云菩薩專心念諸佛惟願得佛無上道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>勿令顛倒見</div>
</p></div>
<div class='div-commentary'><p style="margin-left:1em"><span class='note-inline'>(勿令者勸尓之詞楞嚴經云由無始來顛倒淪替又云迷南為北認賊為子揔是顛倒見也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>靜聽滅無聲</div>
</p></div>
<div class='div-commentary'><p style="margin-left:1em"><span class='note-inline'>(真靜理中視之不見聽之無聲楞嚴經云聽與音聲俱無處所即聽與聲二處虛妄)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因事心來悟</div>
</p></div>
<div class='div-commentary'><p style="margin-left:1em"><span class='note-inline'>(即事顯理理極心眀動靜一如悟無所悟楞嚴經中說畢陵伽婆蹉毒㓨傷足三七日中諸漏虛盡成阿羅漢)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>悟來一念情</div>
</p></div>
<div class='div-commentary'><p style="margin-left:1em"><span class='note-inline'>(多劫迷滯久處輪廻一念悟來趣正覺果般若論云一念淨心成正覺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>攝邪依正處</div>
</p></div>
<div class='div-commentary'><p style="margin-left:1em"><span class='note-inline'>(綰攝邪徒依仗正處寂照廻光發明無咎法華經云慜念邪見眾生令住正見)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>佛道化眾生</div>
</p></div>
<div class='div-commentary'><p style="margin-left:1em"><span class='note-inline'>(諸佛賢聖有利益心行方便道教化群生淨名經云方便是道塲教化眾生故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>義關通聖道</div>
</p></div>
<div class='div-commentary'><p style="margin-left:1em"><span class='note-inline'>(義謂義理關即關揵若通達此義理乃入菩提之妙境楞嚴經云於大菩提善得通達)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法界上三清</div>
</p></div>
<div class='div-commentary'><p style="margin-left:1em"><span class='note-inline'>(法界者無上理也三清者虛玄境也謂此法界過彼三清之上天親論云以此法界中更無有法過此故名無上也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寂滅塵迷慮</div>
</p></div>
<div class='div-commentary'><p style="margin-left:1em"><span class='note-inline'>(寂滅者止息義色等六塵能迷眾生本覺之心若不貪迷自成妙道法華經云勿貪麤弊色聲香味觸法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無心境自成</div>
</p></div>
<div class='div-commentary'><p style="margin-left:1em"><span class='note-inline'>(謂無念而應緣如眀鑑無心而現像故圓覺經云於不二境現諸淨土)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人我千山重</div>
</p></div>
<div class='div-commentary'><p style="margin-left:1em"><span class='note-inline'>(不了真空起人我見障彼有情宛如山岳故維摩經云起於我見如湏弥山)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如何得自覺</div>
</p></div>
<div class='div-commentary'><p style="margin-left:1em"><span class='note-inline'>(凡夫之類不自覺知得滅度者聖人方能自覺法華經云得至於滅度而今乃自覺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妄情執想多</div>
</p></div>
<div class='div-commentary'><p style="margin-left:1em"><span class='note-inline'>(虛妄之情迷其正道顛倒亂想計執極多故楞嚴經云八萬四千顛倒亂想)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>若悟心安樂</div>
</p></div>
<div class='div-commentary'><p style="margin-left:1em"><span class='note-inline'>(其心若悟更無疑惑便覺身心安隱快樂法華經云斷諸疑悔身意泰然快得安隱)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法要眾生悟</div>
</p></div>
<div class='div-commentary'><p style="margin-left:1em"><span class='note-inline'>(諸佛出世說法度人令彼眾生悟入淨域法華經云欲令眾生悟佛知見故出現於世)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>談空般若深</div>
</p></div>
<div class='div-commentary'><p style="margin-left:1em"><span class='note-inline'>(談真空至理顯般若甚深仁王經云以甚深般若照見一切諸法皆空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>二門歸一數</div>
</p></div>
<div class='div-commentary'><p style="margin-left:1em"><span class='note-inline'>(若於不二門中萬法唯歸乎一維摩經云善不善為二若不起善不善入無相際而通達者是為入不二法門)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>達得始無心</div>
</p></div>
<div class='div-commentary'><p style="margin-left:1em"><span class='note-inline'>(未了之時心常有相達得妙理始乃無心肈論云聖人無心於萬物)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>旨聖如來說</div>
</p></div>
<div class='div-commentary'><p style="margin-left:1em"><span class='note-inline'>(如來所說旨趣甚深不可取著故名為聖金剛經云如來所說法皆不可取)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈悲重古今</div>
</p></div>
<div class='div-commentary'><p style="margin-left:1em"><span class='note-inline'>(慈悲者顯揚論云慈以無瞋為性悲以不害為性既具慈悲古今所貴寶藏論云今古同貴)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>靜思寬境界</div>
</p></div>
<div class='div-commentary'><p style="margin-left:1em"><span class='note-inline'>(寂靜思惟諸佛境界寬徧十方華嚴經云諸佛境界悉周徧故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>海月印波心</div>
</p></div>
<div class='div-commentary'><p style="margin-left:1em"><span class='note-inline'>(海月昇空千波印影將喻佛身現諸世間㝡勝王經云佛真法身猶若虛空應物現形如水中月)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄默非無慮</div>
</p></div>
<div class='div-commentary'><p style="margin-left:1em"><span class='note-inline'>(玄默者體即真理於此理中不無思慮之心寶藏論云心生萬慮意起萬思)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>幽眀事更深</div>
</p></div>
<div class='div-commentary'><p style="margin-left:1em"><span class='note-inline'>(幽昧明顯事體更深寶藏論云非眀非昧若言其眀杳杳冥冥若言其昧眀然徹眀)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不拘常定體</div>
</p></div>
<div class='div-commentary'><p style="margin-left:1em"><span class='note-inline'>(諸聖體用化現無方隱顯不拘非常定也肈論云佛無定所應物而現在淨而淨在穢而穢美惡自披於佛無二)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>曩劫至而今</div>
</p></div>
<div class='div-commentary'><p style="margin-left:1em"><span class='note-inline'>(從無量劫直至而今化度眾生無不周徧華嚴經云隨緣赴感靡不周而恒處此菩提座)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>種種行方便</div>
</p></div>
<div class='div-commentary'><p style="margin-left:1em"><span class='note-inline'>(種種方便教化有情隨上中下根施一味法雨密嚴經云種種方便業)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不能曉善惡</div>
</p></div>
<div class='div-commentary'><p style="margin-left:1em"><span class='note-inline'>(一切眾生雖承法化而造善造惡不能曉知寶積經云眾生造善惡如影恒逐形)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>悲音及正言</div>
</p></div>
<div class='div-commentary'><p style="margin-left:1em"><span class='note-inline'>(慜念凡夫之類生起大悲之心施正言音化利於彼寶積經云於諸眾生深有大悲又云以是音聲普流聞故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>遠見智深作</div>
</p></div>
<div class='div-commentary'><p style="margin-left:1em"><span class='note-inline'>(聞法受持方為遠見作諸佛事其智甚深法華經云智深志固能問諸佛聞悉受持)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>幽情不可達</div>
</p></div>
<div class='div-commentary'><p style="margin-left:1em"><span class='note-inline'>(幽者暗也幽暗之情體唯鈍濁不可了達楞嚴經云想明斯聦情幽斯鈍)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>萬谷與千岑</div>
</p></div>
<div class='div-commentary'><p style="margin-left:1em"><span class='note-inline'>(十方大地萬谷千岑觸目盡是菩提舉足皆為佛境楞嚴經云忽見大地十方山河皆成佛國)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>視現真空相</div>
</p></div>
<div class='div-commentary'><p style="margin-left:1em"><span class='note-inline'>(真空體相清淨周圓慧眼觀時乃名視現楞嚴經云性覺真空性空真覺清淨本然徧周法界)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>邪緣境自沉</div>
</p></div>
<div class='div-commentary'><p style="margin-left:1em"><span class='note-inline'>(正智既生邪緣沉息令自身心學佛知見楞嚴經云消息邪緣令自身心入佛知見)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大智無邊際</div>
</p></div>
<div class='div-commentary'><p style="margin-left:1em"><span class='note-inline'>(如來大智周徧十方作用無邊豈知涯際華嚴經云其智廣大無邊際)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>小乘作相深</div>
</p></div>
<div class='div-commentary'><p style="margin-left:1em"><span class='note-inline'>(五百聲聞證小乘果皆沉有作之門莫入淨名之境維摩經云假使作相即與外道五通等)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷情不可解</div>
</p></div>
<div class='div-commentary'><p style="margin-left:1em"><span class='note-inline'>(迷真諦理起顛倒情妄想未祛不可得解圓覺經云是故多迷悶不能入覺城)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>邪口觸真音</div>
</p></div>
<div class='div-commentary'><p style="margin-left:1em"><span class='note-inline'>(邪口者出邪謗之言法華經云謗斯經故真音者如來真淨言音體唯正教楞嚴經云此方真教體清淨在音閒)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>信及四天下</div>
</p></div>
<div class='div-commentary'><p style="margin-left:1em"><span class='note-inline'>(發言誠信化以眾生徧四天下無往不從仁王經云化四天下一切眾生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>渺瀰大海深</div>
</p></div>
<div class='div-commentary'><p style="margin-left:1em"><span class='note-inline'>(佛性廣大法海無邊其量淵深渺瀰不測淨名經云當禮法海德無邊)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因中無罣礙</div>
</p></div>
<div class='div-commentary'><p style="margin-left:1em"><span class='note-inline'>(妙覺真心本來解脫因中果位一相如如維摩經云心常安住無礙解脫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>凡聖各虛心</div>
</p></div>
<div class='div-commentary'><p style="margin-left:1em"><span class='note-inline'>(未證理名凡<span class='corr'>已</span>悟真曰聖心性無礙故各虛通迷覺不同乃分凡聖寶藏論云迷故即異覺故即一前念是凡後念是聖)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>東極無邊際</div>
</p></div>
<div class='div-commentary'><p style="margin-left:1em"><span class='note-inline'>(東方虛空極無邊際將喻菩薩無相福因金剛天親論釋東方虛空不可思量喻無相福也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>修行及利樂</div>
</p></div>
<div class='div-commentary'><p style="margin-left:1em"><span class='note-inline'>(修行善法化現神通皆為眾生令得利樂寶積經云如法而修行又仁王經云神通變化利樂眾生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>威光布大千</div>
</p></div>
<div class='div-commentary'><p style="margin-left:1em"><span class='note-inline'>(如來威光晃耀徧照大千楞嚴經云其光晃昱徧三千界)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>刧刧難名邈</div>
</p></div>
<div class='div-commentary'><p style="margin-left:1em"><span class='note-inline'>(佛智甚深故難名邈經無量刧少分難知真所謂不可思議也法華經云於億無量劫欲思佛實智莫能知少分)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>智深豈可盡</div>
</p></div>
<div class='div-commentary'><p style="margin-left:1em"><span class='note-inline'>(智謂四智唯識論說淨土佛身三明六通等皆依智起故知非淺以甚深故何可盡也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>塵垢不相侵</div>
</p></div>
<div class='div-commentary'><p style="margin-left:1em"><span class='note-inline'>(唯識論說二界煩惱揔一百二十八坌污法身如塵若垢如理智起頓盡無餘業苦永除)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>覿面無慚愧</div>
</p></div>
<div class='div-commentary'><p style="margin-left:1em"><span class='note-inline'>(智見法性名為覿面纖塵不染具正徧知道越人天何所羞耻故無慚愧法華經云故佛於十方而獨無所畏)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寶山勿去尋</div>
</p></div>
<div class='div-commentary'><p style="margin-left:1em"><span class='note-inline'>(佛含聖慧內隱寶山自證圓通何勞尋逐集異論云如大寶山寂然無動)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>我佛周旋施</div>
</p></div>
<div class='div-commentary'><p style="margin-left:1em"><span class='note-inline'>(我佛大慈周徧世界財法二施等無差別普及眾生令得解脫維摩經云常以法財施一切)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眾生業自深</div>
</p></div>
<div class='div-commentary'><p style="margin-left:1em"><span class='note-inline'>(五蘊和合号曰眾生五欲纏心不求解脫故云業自深法華經云如是等眾生終不求佛道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無修不種果</div>
</p></div>
<div class='div-commentary'><p style="margin-left:1em"><span class='note-inline'>(眾生業障過去識中無修慧種子現在不種信根未來不獲聖果法華經云我知此眾生未曾修善本)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>豈解如來心</div>
</p></div>
<div class='div-commentary'><p style="margin-left:1em"><span class='note-inline'>(有情迷昧豈解佛心憫彼不知何時悟解金剛經云是人不解我所說義)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真不成因地</div>
</p></div>
<div class='div-commentary'><p style="margin-left:1em"><span class='note-inline'>(真者二空真如清淨法身也因地者能生所依義若不求證真如法身雖修諸行不成正道金剛經云是人行邪道不能見如來)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非為枉用心</div>
</p></div>
<div class='div-commentary'><p style="margin-left:1em"><span class='note-inline'>(心存有相盡是非為行異無生皆名枉用金剛經云凡所有相皆是虛妄)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>面欺人自禍</div>
</p></div>
<div class='div-commentary'><p style="margin-left:1em"><span class='note-inline'>(淨名經云如自觀身實相觀佛亦然愚迷不觀即是面欺日用不知)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>四海莫知深</div>
</p></div>
<div class='div-commentary'><p style="margin-left:1em"><span class='note-inline'>(一真法界似海深沉清淨無邊莫知其極維摩經云當禮法海德無邊)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>西域行東土</div>
</p></div>
<div class='div-commentary'><p style="margin-left:1em"><span class='note-inline'>(佛興西域教被東方法雨普滋福田廣潤利餘千載厥道匪殫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>頓超慈忍力</div>
</p></div>
<div class='div-commentary'><p style="margin-left:1em"><span class='note-inline'>(融心實際乃越有為息慮真如頓超慈忍攝相歸性諸教共談維摩經云一切法不出於如)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>圓眀一性珠</div>
</p></div>
<div class='div-commentary'><p style="margin-left:1em"><span class='note-inline'>(圓眀者智也一性者理也珠即是喻智證理時性相平等如珠圓滿永耀靈源唯識論云性淨圓明)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>照耀空非色</div>
</p></div>
<div class='div-commentary'><p style="margin-left:1em"><span class='note-inline'>(照能照心明了義也空非空相不二理也維摩經云色即是空非色滅空色性自空也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慧不因人入</div>
</p></div>
<div class='div-commentary'><p style="margin-left:1em"><span class='note-inline'>(蒸砂作飰事或有成入慧因人理必不可金剛經云若有我人眾生壽者則非菩薩)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>還緣旨趣深</div>
</p></div>
<div class='div-commentary'><p style="margin-left:1em"><span class='note-inline'>(人法兩亡理智俱會三世平等十方混然一佛即一切佛一切佛即一佛佛心即眾生心眾生心即佛心華嚴經云此是大智慧諸佛所行處)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>欲心貪不<span class='corr'>已</span></div>
</p></div>
<div class='div-commentary'><p style="margin-left:1em"><span class='note-inline'>(旨趣既迷妄情復盛欲情難滿滄海易乾法華經云以諸欲因緣墜墯三惡道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大樹影森森</div>
</p></div>
<div class='div-commentary'><p style="margin-left:1em"><span class='note-inline'>(惑業深大苦樹弥高影落四生森森可畏法華經云入邪見稠林)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>說諭千般境</div>
</p></div>
<div class='div-commentary'><p style="margin-left:1em"><span class='note-inline'>(諭者譬諭即是十二分中第六分也世尊於中隨其所化指<span class='corr'>已</span>見之境況未聞之法所況不一也法華經云種種譬諭廣演言教)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>緣流一[泳-永+(瓜-、)]澄</div>
</p></div>
<div class='div-commentary'><p style="margin-left:1em"><span class='note-inline'>(緣者機緣流即流布隨機省緣流布教法所流教法不亂一乘之旨也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>四生及物類</div>
</p></div>
<div class='div-commentary'><p style="margin-left:1em"><span class='note-inline'>(四生者胎夘濕化也物即情物類即九類此諸眾生皆是菩薩大悲之心所緣境也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善得惡難昇</div>
</p></div>
<div class='div-commentary'><p style="margin-left:1em"><span class='note-inline'>(善者發菩提心得昇彼岸惡者造生死業自沉苦海寶積偈云善惡之業亦不亡)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理與真空合</div>
</p></div>
<div class='div-commentary'><p style="margin-left:1em"><span class='note-inline'>(真空智起與理妙苻萬象混然故名為合維摩經云不一相不異相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>圓融理自興</div>
</p></div>
<div class='div-commentary'><p style="margin-left:1em"><span class='note-inline'>(智融理故萬德圓明理會智冥一真顯現淨名經云非四大起同於虛空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>三眀兼四智</div>
</p></div>
<div class='div-commentary'><p style="margin-left:1em"><span class='note-inline'>(三眀者一天眼眀二宿命眀三漏盡眀四智者一大圓照智二平等性智三妙觀察智四成所作智)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>佛會善相稱</div>
</p></div>
<div class='div-commentary'><p style="margin-left:1em"><span class='note-inline'>(佛居靈鷲會彼群機巧與談真善相稱讚舍利弗云佛音甚希有能除眾生惱又經云汝等迦葉甚為希有能知如來隨冝說法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>賢劫下生時</div>
</p></div>
<div class='div-commentary'><p style="margin-left:1em"><span class='note-inline'>(賢刧出現諸佛證眀邂逅良時稱讚弥勒上生經云五十六億萬嵗尓乃下生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眾生無萬億</div>
</p></div>
<div class='div-commentary'><p style="margin-left:1em"><span class='note-inline'>(下生經說弥勒三會說法二百八十二億人得阿羅漢除此外佛住法住俱六萬嵗其得度者不可稱計)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善報終是緣</div>
</p></div>
<div class='div-commentary'><p style="margin-left:1em"><span class='note-inline'>(指前得聖果者故云善報彼皆盡是今時依上生經修六事行下生經修十一種因也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>業重應難出</div>
</p></div>
<div class='div-commentary'><p style="margin-left:1em"><span class='note-inline'>(歎無因不得果也若於今時不依前教修六十一種因者即是惡業深重當來無由自得度也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮惣無為本</div>
</p></div>
<div class='div-commentary'><p style="margin-left:1em"><span class='note-inline'>(能詮聖教八萬四千惣以真如無為而為本也故淨名經云一切法皆如也又云從無住本立一切法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因緣事可憑</div>
</p></div>
<div class='div-commentary'><p style="margin-left:1em"><span class='note-inline'>(因緣者能生與力為義佛以一大事稱理頒宣信者可依憑之出離金剛經云是真語者實語者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一言如響得</div>
</p></div>
<div class='div-commentary'><p style="margin-left:1em"><span class='note-inline'>(一言者不二教也依教起行得證一真如響應聲理無差異唯識論云聖教正理為定量故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>啐啄定相應</div>
</p></div>
<div class='div-commentary'><p style="margin-left:1em"><span class='note-inline'>(能化所化機感相會如夘生類啐啄同時故唯識論云展轉增上力二識成決定)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>求大圓眀智</div>
</p></div>
<div class='div-commentary'><p style="margin-left:1em"><span class='note-inline'>(希求佛果無上大乘性相圓眀菩提妙智法華經云求佛智慧)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>從茲十善興</div>
</p></div>
<div class='div-commentary'><p style="margin-left:1em"><span class='note-inline'>(因求佛果遂興十善寶積經云身三語四意三順理益生名為十善)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>以心傳付法</div>
</p></div>
<div class='div-commentary'><p style="margin-left:1em"><span class='note-inline'>(唯識論云集起名心金剛經云如來說諸心皆為非心是名為心以此心法自知令他知故云傳付)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>六祖迭相承</div>
</p></div>
<div class='div-commentary'><p style="margin-left:1em"><span class='note-inline'>(六祖者一達磨二慧可三僧璨四道信五洪忍六慧能此諸祖師以心印心心心無相故云迭相承維摩經云譬如一燈然百千燈)</span>。</p>
</div></div>
<p class='juan'>御製秘藏詮卷第十一</p>
<div class='div-w'><p style="margin-left:1em">丙午歲高麗國大藏都監奉敕雕造</p>
</div>
</div><!-- end of div[@id='body'] -->
</body></html>