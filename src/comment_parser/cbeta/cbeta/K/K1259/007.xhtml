<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>御製秘藏詮</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu14' />
<p class='juan'>御製秘藏詮卷第七　　　　　　　車</p>
<div class='div-other'><a id='mulu15' />
<div class='div-orig'><p style="text-indent:0em" class="lg-abnormal"><div class='lg-row'>海能來百谷</div>
</p></div>
<div class='div-commentary'><p style="margin-left:1em"><span class='note-inline'>(顯萬法歸真喻百谷朝海興顯經云南閻浮提五百江入于大海乃至北欝單越萬江入于大海也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不必海心求</div>
</p></div>
<div class='div-commentary'><p style="margin-left:1em"><span class='note-inline'>(若求水性不必海中欲了真心非離妄念大集經云菩薩得海印三昧見一切眾生心行所趣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>自是緣依法</div>
</p></div>
<div class='div-commentary'><p style="margin-left:1em"><span class='note-inline'>(江河處異依緣不同起世經云以何因緣有清河水流於世間佛告比丘以日熱故灸諸山汗故龍所變故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>㳙㳙入細流</div>
</p></div>
<div class='div-commentary'><p style="margin-left:1em"><span class='note-inline'>(智度論云此四大河各與五白小河而為眷屬各依方靣繞池一匝而入四海以小入大也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>逐業眾生性</div>
</p></div>
<div class='div-commentary'><p style="margin-left:1em"><span class='note-inline'>(六道輪廻三業熾盛一悟真理万法皆捐眾生自性本來了達無明障覆無有出期智度論云五蘊和合中生名眾生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>精持為本修</div>
</p></div>
<div class='div-commentary'><p style="margin-left:1em"><span class='note-inline'>(法華經云勇猛精進入於深山思惟佛道唯識論云起根本智證真如理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無心能自曉</div>
</p></div>
<div class='div-commentary'><p style="margin-left:1em"><span class='note-inline'>(思益經云無心分別一切法名正楞嚴經云圓明了知不因心念謂了法凝然悟真本性)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>宴坐任優遊</div>
</p></div>
<div class='div-commentary'><p style="margin-left:1em"><span class='note-inline'>(維摩經云不起滅定而現諸威儀是為宴坐不生一念周徧十方四威儀中皆為佛事也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>伏弱通心識</div>
</p></div>
<div class='div-commentary'><p style="margin-left:1em"><span class='note-inline'>(楞嚴經云識心圓明離諸名相伏其心則虛妄皆除弱其識則分別都寂通達心識真性現前)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈悲入定修</div>
</p></div>
<div class='div-commentary'><p style="margin-left:1em"><span class='note-inline'>(顯揚論云慈以不瞋為性悲以不害為性正入妙定修習得之)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>默時還自在</div>
</p></div>
<div class='div-commentary'><p style="margin-left:1em"><span class='note-inline'>(文殊師利歎淨名云乃至無有文字語言是真入不二法門斯乃說時不離默時默時正是說時語默皆道絕言說故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妙覺本玄幽</div>
</p></div>
<div class='div-commentary'><p style="margin-left:1em"><span class='note-inline'>(法華經云諸法從本來常白寂滅相至真之理性空平等唯妙覺者本而幽玄)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>念念善無為</div>
</p></div>
<div class='div-commentary'><p style="margin-left:1em"><span class='note-inline'>(心忘念念善契無為華嚴經云諸佛成正覺時悉見眾生念念成正覺智度論云無所得故名為<span class='corr'>无</span>為)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>萬緣歸本智</div>
</p></div>
<div class='div-commentary'><p style="margin-left:1em"><span class='note-inline'>(万緣者塵勞之儔本智者真如之理迷差萬緣悟歸本智華嚴經云森羅及萬象一法之所印)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無言宣諦信</div>
</p></div>
<div class='div-commentary'><p style="margin-left:1em"><span class='note-inline'>(法華經云諸法寂滅相不可以言宣如是妙理閒者諦信)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非一亦非二</div>
</p></div>
<div class='div-commentary'><p style="margin-left:1em"><span class='note-inline'>(捨妄成真證第一義法尚不立何况非法仁王經云通達此無二真入第一義)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>蓬茅方丈室</div>
</p></div>
<div class='div-commentary'><p style="margin-left:1em"><span class='note-inline'>(蓬茅儉素而成方丈函容之量如是之室雅稱修真非如法華之明草庵約小乘也維摩之說方丈約大化也而此室者但閑居尓)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寂坐獨清幽</div>
</p></div>
<div class='div-commentary'><p style="margin-left:1em"><span class='note-inline'>(寂坐者身心不動清幽者物我咸真獨絕無倫證寂滅樂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>白日無昬曉</div>
</p></div>
<div class='div-commentary'><p style="margin-left:1em"><span class='note-inline'>(如白日光無昬曉相喻真心體絕迷悟緣華嚴經云猶如淨日輪不與昬夜合)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>華嚴次苐修</div>
</p></div>
<div class='div-commentary'><p style="margin-left:1em"><span class='note-inline'>(修華嚴三昧入法界一真如彼善財徧叅知識因雖次第果必頓成楞嚴經云事非頓除因次第盡)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>蒿並芝蘭秀</div>
</p></div>
<div class='div-commentary'><p style="margin-left:1em"><span class='note-inline'>(蒿謂凡夫蘭謂聖人雖生性是同而香臭不等維摩經云如人入瞻蔔林唯嗅瞻蔔不嗅餘香)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如何一類求</div>
</p></div>
<div class='div-commentary'><p style="margin-left:1em"><span class='note-inline'>(法華經云一雨所潤而諸草木各有差別斯乃如來一音所演眾生悟解非齊)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真空與妄相</div>
</p></div>
<div class='div-commentary'><p style="margin-left:1em"><span class='note-inline'>(蘭喻真空蒿喻妄相以妄相故沉淪生滅以真空故妙證菩提楞嚴經云如我按指海印發光汝暫舉心塵勞先起)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清濁各分流</div>
</p></div>
<div class='div-commentary'><p style="margin-left:1em"><span class='note-inline'>(清者清淨真空濁謂五濁妄相妄真既別清濁各分華嚴經云如水清珠能清濁水)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>昏夜至明曉</div>
</p></div>
<div class='div-commentary'><p style="margin-left:1em"><span class='note-inline'>(唯識論云明來暗謝智起惑亡凡愚不知喻如昬夜聖人悟證猶若明曉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>賢皆遇本修</div>
</p></div>
<div class='div-commentary'><p style="margin-left:1em"><span class='note-inline'>(一切賢聖皆發正心修於本行以成正覺楞嚴經云因地不真果招迃曲如噬臍人欲誰成就)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>誰人能了達</div>
</p></div>
<div class='div-commentary'><p style="margin-left:1em"><span class='note-inline'>(華嚴經云若人欲了知三世一切佛應觀法界性一切由心造如是了達其唯至人)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>三界徧周遊</div>
</p></div>
<div class='div-commentary'><p style="margin-left:1em"><span class='note-inline'>(華嚴經云如來神通力法界悉周徧謂了達法空三界無礙於一念頃妙用周遊)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>恒有真常理</div>
</p></div>
<div class='div-commentary'><p style="margin-left:1em"><span class='note-inline'>(諸佛所證真常之理平等一如恒無變動攝論云佛從真理起智光明)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>龍華宣諦義</div>
</p></div>
<div class='div-commentary'><p style="margin-left:1em"><span class='note-inline'>(成佛經云坐龍華菩提樹下時會大眾心淨調柔為說四諦聞者同時得涅槃道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>聽徒圍繞時</div>
</p></div>
<div class='div-commentary'><p style="margin-left:1em"><span class='note-inline'>(成佛經云時蠰佉王亦共八萬四千大臣恭信圍繞出家學道乃至千萬億眾見世苦惱皆於弥勒法中出家)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法藏甚深秘</div>
</p></div>
<div class='div-commentary'><p style="margin-left:1em"><span class='note-inline'>(成佛經云初會九十六億人二會九十四億人三會九十二億人聞佛轉妙法輪皆得阿羅漢法華經云法華經藏深固幽遠)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>垂象分眀見</div>
</p></div>
<div class='div-commentary'><p style="margin-left:1em"><span class='note-inline'>(楞嚴經云是萬象中微細發眀無非見者又淨名經云及日月星辰天宮龍宮諸尊神宮悉現於寶盖中)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眾生業滯流</div>
</p></div>
<div class='div-commentary'><p style="margin-left:1em"><span class='note-inline'>(眾生造三惡業滯四瀑流奔趣妄緣迷於真見涅槃經云是故久流轉生死大海等)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>西天諸祖位</div>
</p></div>
<div class='div-commentary'><p style="margin-left:1em"><span class='note-inline'>(寶林傳云西天釋迦佛以秘密心印付摩訶迦葉為初祖至般若多羅為二十八祖)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法印不難求</div>
</p></div>
<div class='div-commentary'><p style="margin-left:1em"><span class='note-inline'>(法印者二空理也印大教故法華經云諸法實相印<span class='corr'>已</span>為汝等說故不難求也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>香剎無邊際</div>
</p></div>
<div class='div-commentary'><p style="margin-left:1em"><span class='note-inline'>(虛空無邊香剎無盡華嚴經云佛法廣大無邊際一切剎海於中現)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>弥陁作勝遊</div>
</p></div>
<div class='div-commentary'><p style="margin-left:1em"><span class='note-inline'>(無量壽經云其國眾生常以清旦各以衣裓盛眾妙花供養他方十萬億佛即以食時還到本國飯食經行)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寶階三道上</div>
</p></div>
<div class='div-commentary'><p style="margin-left:1em"><span class='note-inline'>(淨名經云三道寶階從閻浮提至忉利天以此寶階諸天下來悉為禮信無動如來聽受經法閻浮提人亦登其階上昇忉利見彼諸天)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>千聖不能求</div>
</p></div>
<div class='div-commentary'><p style="margin-left:1em"><span class='note-inline'>(三道寶階即向上一路甚深秘密千聖不傳維摩經云夫求法者不著佛求)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>風輪通地界</div>
</p></div>
<div class='div-commentary'><p style="margin-left:1em"><span class='note-inline'>(楞嚴經云覺明空昧相待成搖故有風輪執持世界因空生搖堅明立礙彼金寶者明覺立堅故有金輪保持國土瑜伽論說金輪即地界厚十一億二萬由旬)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>我佛濟慈舟</div>
</p></div>
<div class='div-commentary'><p style="margin-left:1em"><span class='note-inline'>(我佛者滿位之嘉名濟以慈舟渡生滅海華嚴經云為大法舡渡諸有海)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷悟魔懾伏</div>
</p></div>
<div class='div-commentary'><p style="margin-left:1em"><span class='note-inline'>(迷情開悟魔自懾伏對法論云善除眾魔楞嚴經云不作聖心魔自銷歇)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>三天得自由</div>
</p></div>
<div class='div-commentary'><p style="margin-left:1em"><span class='note-inline'>(三天者即三界也法華經云於三界中為大法王以法教化一切眾生故得大自在也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>習性自天然</div>
</p></div>
<div class='div-commentary'><p style="margin-left:1em"><span class='note-inline'>(習謂修習性謂種性修習此性本自天然仁王經云初伏忍位起習種性修十住行)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眾生能信施</div>
</p></div>
<div class='div-commentary'><p style="margin-left:1em"><span class='note-inline'>(仁王經云初發心相有恒河沙眾生見佛法僧發於十信信為入法之初門也又金剛經云不住相布施其福德不可思量)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真心向佛前</div>
</p></div>
<div class='div-commentary'><p style="margin-left:1em"><span class='note-inline'>(以真實心向於佛道法華經云一心合掌瞻仰世尊)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>願降他緣智</div>
</p></div>
<div class='div-commentary'><p style="margin-left:1em"><span class='note-inline'>(專發真心之願希降他緣之智法華經云若知我深心見為授記者又世尊知眾生深心之所念)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>中國華言別</div>
</p></div>
<div class='div-commentary'><p style="margin-left:1em"><span class='note-inline'>(中國者神州之稱華言者美麗之談音異梵文故云別也中觀論䟽云善解兩方之言)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>西天梵語収</div>
</p></div>
<div class='div-commentary'><p style="margin-left:1em"><span class='note-inline'>(西天者佛生之國梵語者梵天之音一代時教皆彼所収法華經云梵音深妙令人樂聞)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>世尊成道日</div>
</p></div>
<div class='div-commentary'><p style="margin-left:1em"><span class='note-inline'>(世尊者三界獨尊号僧祇行滿妙證菩提華嚴經云佛在摩竭提國菩提塲中始成正覺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>龍象瑞光浮</div>
</p></div>
<div class='div-commentary'><p style="margin-left:1em"><span class='note-inline'>(法華論云學佛法者如大龍象華嚴經云無邊菩薩道塲眾會咸集其所以能出現諸佛光明不思議音摩尼寶王以為其網)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>天上與人界</div>
</p></div>
<div class='div-commentary'><p style="margin-left:1em"><span class='note-inline'>(聖道垂化人天共遵智度論云天上人間咸尊重故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>輪王法普周</div>
</p></div>
<div class='div-commentary'><p style="margin-left:1em"><span class='note-inline'>(仁王經云若菩薩摩訶薩住百佛剎作贍部洲轉輪聖王修百法明門以檀波羅蜜多住平等心化四天下一切眾生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>四天隨印受</div>
</p></div>
<div class='div-commentary'><p style="margin-left:1em"><span class='note-inline'>(瑜伽論說四天下者東弗于建南贍部洲西瞿耶尼北欝丹越謂輪王興世大海中出現金沙路四洲之人隨其印可欽受聖化)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>聖教闡無休</div>
</p></div>
<div class='div-commentary'><p style="margin-left:1em"><span class='note-inline'>(行十善法修六度行光闡聖教無有休息華嚴經云如是開闡三乘教廣度眾生無量劫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>精潔奉香火</div>
</p></div>
<div class='div-commentary'><p style="margin-left:1em"><span class='note-inline'>(精潔者專一之義奉香火者表恭信之誠未達內心但勤外事成佛經云燒眾名香其煙如雲)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真緣作妄求</div>
</p></div>
<div class='div-commentary'><p style="margin-left:1em"><span class='note-inline'>(於真正因緣妄生求趣徒施功行冈契佛心楞嚴經云觀識非常住存心乃虛妄)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>十方調法主</div>
</p></div>
<div class='div-commentary'><p style="margin-left:1em"><span class='note-inline'>(十方者顯諸佛也調御主者即十号中苐八巧攝群情号寶積經云天人象馬調御師)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>瞑目法長流</div>
</p></div>
<div class='div-commentary'><p style="margin-left:1em"><span class='note-inline'>(佛居三昧法自流布法華經云是時十六沙弥知佛入室寂然禪定各昇法座亦於八萬四千劫為四部眾廣說分別妙法華經)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>除惡貪嗔緣</div>
</p></div>
<div class='div-commentary'><p style="margin-left:1em"><span class='note-inline'>(眀王經云貪欲嗔恚癡是世間三毒諸佛皆<span class='corr'>已</span>斷密嚴經云貪愛若除諸縛悉解)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>諸經無不備</div>
</p></div>
<div class='div-commentary'><p style="margin-left:1em"><span class='note-inline'>(佛所說法皆令斷惡修善備載諸經楞伽經云我依此義餘經中說)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>海波求湛然</div>
</p></div>
<div class='div-commentary'><p style="margin-left:1em"><span class='note-inline'>(海風不動水波湛然虛妄不生心識常住密嚴經云體常清淨如海常住)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法眾皆靈異</div>
</p></div>
<div class='div-commentary'><p style="margin-left:1em"><span class='note-inline'>(法眾者佛地論中第六眾成就也眾有三類一聲聞眾常隨佛故二菩薩眾助佛化故三八部眾護佛法故攝論云欲令淨土不空化作雜類眾故多是化來故云靈異)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>嚴餝威儀法</div>
</p></div>
<div class='div-commentary'><p style="margin-left:1em"><span class='note-inline'>(將期聖說歸信為初故整身業以全律行楞嚴經云嚴整威儀肅恭齊法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>觀瞻恐不周</div>
</p></div>
<div class='div-commentary'><p style="margin-left:1em"><span class='note-inline'>(觀謂觀察瞻謂瞻視恐其儀止有所不周法華經云又見具戒威儀無缺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大慈開聖智</div>
</p></div>
<div class='div-commentary'><p style="margin-left:1em"><span class='note-inline'>(大慈者四無量之一也仰祈真慈開闡聖智楞嚴經云唯願大慈哀慜淪溺又云佇佛如來無上開示)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>普為度迷流</div>
</p></div>
<div class='div-commentary'><p style="margin-left:1em"><span class='note-inline'>(解深密經云普為發趣一切㝡上乘者依一切法無自性等以顯了相轉正法輪言迷流者謂迷一真理沒四暴流也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>陰魄逐波流</div>
</p></div>
<div class='div-commentary'><p style="margin-left:1em"><span class='note-inline'>(法苑云月三日成魄陰魄沉江波流月不流真心隱妄妄滅真不滅月燈三昧經云如淨虛空月影現於清池)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>江河豈暫休</div>
</p></div>
<div class='div-commentary'><p style="margin-left:1em"><span class='note-inline'>(江河競注無暫休息生滅之河亦不停止楞嚴經云彼洲潬中江河常注)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈光廻一照</div>
</p></div>
<div class='div-commentary'><p style="margin-left:1em"><span class='note-inline'>(楞嚴經云世尊從掌輪中飛一寶光在阿難右即時阿難廻首右盼又放一光在阿難左即時阿難廻首左盼盖開發見性令悟真心也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>影像暗相投</div>
</p></div>
<div class='div-commentary'><p style="margin-left:1em"><span class='note-inline'>(華嚴經說如海印萬物森然齊現而海不上取於物物不下入於海)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>陽熖影空浮</div>
</p></div>
<div class='div-commentary'><p style="margin-left:1em"><span class='note-inline'>(陽熖本無影浮空際渴鹿奔趣謂是於水妄心虛假不實也法句經云熖本無水但陽氣耳)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>化龍妄水漚</div>
</p></div>
<div class='div-commentary'><p style="margin-left:1em"><span class='note-inline'>(幻士假術化竹為龍妄認水漚翫如珠體表迷真者虛生馳逐楞嚴經云譬如澄清百千大海棄之唯認一浮漚體目為全潮又非幻成幻法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>能眀生滅理</div>
</p></div>
<div class='div-commentary'><p style="margin-left:1em"><span class='note-inline'>(幻法生滅成非一真若悟無生即知無滅楞嚴經云生滅既滅寂滅現前)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>劫劫永通流</div>
</p></div>
<div class='div-commentary'><p style="margin-left:1em"><span class='note-inline'>(一悟真常更無變易保任此事永劫凝然法華經云於無量劫受持正法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>想自浮生中</div>
</p></div>
<div class='div-commentary'><p style="margin-left:1em"><span class='note-inline'>(楞嚴經云譬如旅人又云旅泊三界謂人之處世其生若浮雖崇福緣終非堅固)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>福田皆自利</div>
</p></div>
<div class='div-commentary'><p style="margin-left:1em"><span class='note-inline'>(種有漏福田非無為妙果但得自利豈曰勝因金剛頌云寶滿三千界賫持作福田唯成有漏業終不離人天)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如人箭射空</div>
</p></div>
<div class='div-commentary'><p style="margin-left:1em"><span class='note-inline'>(世福雖多未臻實際如人執箭仰射於空又楞伽經云如箭射空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>力盡終還墜</div>
</p></div>
<div class='div-commentary'><p style="margin-left:1em"><span class='note-inline'>(若集人天福業福盡復入輪迴如箭射於太虛力盡還湏墜地入楞伽經云勢盡還墮)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>俗願求真諦</div>
</p></div>
<div class='div-commentary'><p style="margin-left:1em"><span class='note-inline'>(俗即凡地願謂希求依願起行求證真理法華經云我於無量劫來發願求於無上菩提)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如來教法深</div>
</p></div>
<div class='div-commentary'><p style="margin-left:1em"><span class='note-inline'>(如如不動無去無來故名如來即能說教主也所說教理非心口之思議焉廣百論云然佛所說無不甚深)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>微音能洞達</div>
</p></div>
<div class='div-commentary'><p style="margin-left:1em"><span class='note-inline'>(微妙微密之音皆佛音也大集經云如來微妙音楞嚴經云承佛密音若能洞達佛無漏音所說法理即證真智矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>憫起大慈心</div>
</p></div>
<div class='div-commentary'><p style="margin-left:1em"><span class='note-inline'>(法無言說為憫妄執起大慈悲說法教化法華經云愍念眾生故而起大悲心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>諦性歸真理</div>
</p></div>
<div class='div-commentary'><p style="margin-left:1em"><span class='note-inline'>(諦性者真俗二諦性也唯識論中真俗相對分為八重窮理盡性唯歸第一真勝諦理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寶山秘藏深</div>
</p></div>
<div class='div-commentary'><p style="margin-left:1em"><span class='note-inline'>(寶山者大譬喻等經稱寶洲寶山寶所皆喻佛果位也秘藏者佛性也圓覺經云為諸菩薩開秘密藏此二喻意皆非餘乘所測名之為深)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>卷舒迷障路</div>
</p></div>
<div class='div-commentary'><p style="margin-left:1em"><span class='note-inline'>(一靈真性在迷障路中隨其悟迷卷舒無定維摩經云隨真心淨即佛土淨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>達古便知音</div>
</p></div>
<div class='div-commentary'><p style="margin-left:1em"><span class='note-inline'>(達者了達古謂古佛本行經云釋迦因中遇古釋迦佛一聞佛音便得授記)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>語皆真實事</div>
</p></div>
<div class='div-commentary'><p style="margin-left:1em"><span class='note-inline'>(冥心合道發語皆真麤細言辭盡符實相法華經云乃至俗問經書皆與實相不相違背)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>識量達觀音</div>
</p></div>
<div class='div-commentary'><p style="margin-left:1em"><span class='note-inline'>(識者八識之心量則三量之境心境俱泯名達圓通即觀世音圓證之門也佛頂經云觀其音聲即得解脫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>從此忘言象</div>
</p></div>
<div class='div-commentary'><p style="margin-left:1em"><span class='note-inline'>(得意忘象得象忘言言象俱忘是名了達仁王經云心行處滅言語道斷)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>幽玄合本心</div>
</p></div>
<div class='div-commentary'><p style="margin-left:1em"><span class='note-inline'>(心境俱空幽微玄妙之理自然而契日用取捨還合本心楞嚴經云上合諸佛本妙覺心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>譬諸清淨人</div>
</p></div>
<div class='div-commentary'><p style="margin-left:1em"><span class='note-inline'>(清淨人者佛也凡夫喻於淤泥二乘喻於濁水離垢清淨唯佛世尊華嚴經云離垢清淨人)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>經說心調御</div>
</p></div>
<div class='div-commentary'><p style="margin-left:1em"><span class='note-inline'>(淨名經云心如猿猴又如象馬等若能以禪定為鎻轡以智慧為鞭杖調伏制御即是佛心經又云天人象馬調御師)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>世代常相親</div>
</p></div>
<div class='div-commentary'><p style="margin-left:1em"><span class='note-inline'>(妄想若息淨智現前世代離遷真心常現㝡勝王經云在在生處常識宿命)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>別無有見處</div>
</p></div>
<div class='div-commentary'><p style="margin-left:1em"><span class='note-inline'>(夫發明真見者成菩提果因調自心秖此玄機更無異見仁王護國經云照解見無二)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>言語重輕聽</div>
</p></div>
<div class='div-commentary'><p style="margin-left:1em"><span class='note-inline'>(境有違順言乃重輕雖惡言麤重善語輕細同用耳根發識聽受楞嚴經云隔垣聽音響遐迩俱可聞)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因緣契妙音</div>
</p></div>
<div class='div-commentary'><p style="margin-left:1em"><span class='note-inline'>(因緣善惡所發聲響若了本性湛寂即無非妙音之理無垢稱經云麤言及細語皆歸第一義)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>冥觀諸聖境</div>
</p></div>
<div class='div-commentary'><p style="margin-left:1em"><span class='note-inline'>(冥觀者攝心也聖境者實相也冥心諦觀佛平等境則證實相華嚴經云端坐觀實相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>幽默是非心</div>
</p></div>
<div class='div-commentary'><p style="margin-left:1em"><span class='note-inline'>(金剛三昧經云眾生之心性本空寂今若心境寂默則是非等法不生矣法句經云諸法從本來無是亦無非)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>純熟知心了</div>
</p></div>
<div class='div-commentary'><p style="margin-left:1em"><span class='note-inline'>(三刼鍊磨精純成熟心了則證果悲起則利生金剛論云此為自純熟餘者化眾生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真身丈六金</div>
</p></div>
<div class='div-commentary'><p style="margin-left:1em"><span class='note-inline'>(真身即佛化身也從真起化故瑜伽論說减刧百歲時人長八尺佛出於世身倍千人故長丈六纓絡經云佛化身如全叚金剛無生熟藏等)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈悲三界靜</div>
</p></div>
<div class='div-commentary'><p style="margin-left:1em"><span class='note-inline'>(仁王經說佛具慈無量悲無量等佛意化於欲色無色三界有情令諸根寂靜)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>惡趣海波深</div>
</p></div>
<div class='div-commentary'><p style="margin-left:1em"><span class='note-inline'>(聖人普欲度生凡夫惡業極重墮深苦海不能自出金光眀經云生死大海潦水波蕩)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>和合諸煩惱</div>
</p></div>
<div class='div-commentary'><p style="margin-left:1em"><span class='note-inline'>(以調和順合之理息煩擾惱亂之業根塵調伏煩惱不生楞嚴經云一切變現不為煩惱皆合涅槃)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因緣喻海深</div>
</p></div>
<div class='div-commentary'><p style="margin-left:1em"><span class='note-inline'>(法華經云為一大事因緣故欲盡令眾生成佛也又云諸佛智慧甚深無量乃喻為海)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>渡河三獸喻</div>
</p></div>
<div class='div-commentary'><p style="margin-left:1em"><span class='note-inline'>(涅槃經說喻如一河有象馬兔三獸齊渡力有淺深兔淺馬深象則徹底河水是一喻法性也渡有淺深喻聲聞獨覺菩薩自力所證也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>香象好相尋</div>
</p></div>
<div class='div-commentary'><p style="margin-left:1em"><span class='note-inline'>(機雖小大法本一如今令就實捨權如香象渡河徹證大乘甚深真際)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>喻言俱是空</div>
</p></div>
<div class='div-commentary'><p style="margin-left:1em"><span class='note-inline'>(梵云達利瑟致按多此云見邊將<span class='corr'>已</span>見邊事顯未見邊法名之為喻言者言教即所說法也因喻則解言忘言則證理一俱不著即是真空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>有相本無住</div>
</p></div>
<div class='div-commentary'><p style="margin-left:1em"><span class='note-inline'>(六塵等相念念遷流若了性空則無所住般若論云彼處色等相無住故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>六念不曾離</div>
</p></div>
<div class='div-commentary'><p style="margin-left:1em"><span class='note-inline'>(六念伽他說念佛慈悲念法良藥念僧福田念施貧窮念戒防非念天長壽常念六事警筞自心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真心迷道路</div>
</p></div>
<div class='div-commentary'><p style="margin-left:1em"><span class='note-inline'>(真心若迷妄想即起菩提道路於是遠矣楞嚴經云譬如迷人於一聚落惑南為北)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷情魔未解</div>
</p></div>
<div class='div-commentary'><p style="margin-left:1em"><span class='note-inline'>(真智不眀迷情自起妄想顛倒魔所纏縛楞嚴經云演若達多迷照中頭以為魑魅)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>何法滌真心</div>
</p></div>
<div class='div-commentary'><p style="margin-left:1em"><span class='note-inline'>(煩惱客塵染污本性但不起妄想名洗滌真心佛頂經云不入群邪獲真實心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>同緣施一切</div>
</p></div>
<div class='div-commentary'><p style="margin-left:1em"><span class='note-inline'>(初地菩薩同斷異生性障同證百法眀門同於一行修一切行利益一切大集經云降伏一切諸外論常以妙法惠施彼)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>禪話問藂林</div>
</p></div>
<div class='div-commentary'><p style="margin-left:1em"><span class='note-inline'>(禪本非言假言話而開方便也華嚴經說善財童子歷問五十二員善知識等藂林者指學法之眾藂聚如林)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>津濟本浮沉</div>
</p></div>
<div class='div-commentary'><p style="margin-left:1em"><span class='note-inline'>(苦海愛河津濟深廣隨其善惡則有浮沉浮則聖途沉則惡趣金剛頌云愛河浮更沒苦海出還沉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眾生性不任</div>
</p></div>
<div class='div-commentary'><p style="margin-left:1em"><span class='note-inline'>(定慧未生性多輕易隨業流蕩不可勝任仁王經云譬如輕毛隨風東西)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>等閑無一事</div>
</p></div>
<div class='div-commentary'><p style="margin-left:1em"><span class='note-inline'>(實際理地不立一塵如太虛空安閑無事圓覺經云照了諸相猶如虛空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>白浪起千尋</div>
</p></div>
<div class='div-commentary'><p style="margin-left:1em"><span class='note-inline'>(妄念忽生識浪先起前前異熟既盡後後異熟復生萬倍千尋莫能窮究密嚴經云噫及五心生如海起波浪)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>塵障眾生眼</div>
</p></div>
<div class='div-commentary'><p style="margin-left:1em"><span class='note-inline'>(六境妄塵起即為障眾生迷執慧眼不眀楞嚴經云此是前塵虛妄相想惑汝真性)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>空知福慧潛</div>
</p></div>
<div class='div-commentary'><p style="margin-left:1em"><span class='note-inline'>(般若經說空相法身金剛論說福相智相法身若不了達真乘則空相福智等身潛匿矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不能問正法</div>
</p></div>
<div class='div-commentary'><p style="margin-left:1em"><span class='note-inline'>(正法者真理也迷真之人遇知識善友而不能請問法華經云道塲所得法無能發問者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>波底隱金蟾</div>
</p></div>
<div class='div-commentary'><p style="margin-left:1em"><span class='note-inline'>(一月在天影含眾水水清則月現喻覺源澄而佛性眀也波濁則月隱喻性海昬而真心昧也密嚴經云蘊藏諸習氣譬如水中目)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>圓融成萬法</div>
</p></div>
<div class='div-commentary'><p style="margin-left:1em"><span class='note-inline'>(煩惱業惑性若圓融轉識成智萬法都淨楞嚴經云本性圓融周徧法界湛然清淨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>道證菩提樹</div>
</p></div>
<div class='div-commentary'><p style="margin-left:1em"><span class='note-inline'>(諸佛所行名道稱實自悟名證本行經說佛初降誕菩提樹生佛成道日樹高三丈菩提者覺義取其覺花開敷恱可眾生之理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>及至果圓時</div>
</p></div>
<div class='div-commentary'><p style="margin-left:1em"><span class='note-inline'>(萬行備修成佛時至金剛座上無漏果圓月燈三昧經云修學佛道<span class='corr'>已</span>得彼㝡無上)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因緣自會遇</div>
</p></div>
<div class='div-commentary'><p style="margin-left:1em"><span class='note-inline'>(因中勤於苦行果位證乎善緣隨其自修會遇而受用也華嚴經云各隨於自業受用其果報)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>垢染無眀性</div>
</p></div>
<div class='div-commentary'><p style="margin-left:1em"><span class='note-inline'>(眾生與佛性本一如因乎垢染客塵無眀煩惱迷懵覺性流轉輪迴圓覺經云身心等性皆是無眀)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>昬蒙世所嫌</div>
</p></div>
<div class='div-commentary'><p style="margin-left:1em"><span class='note-inline'>(昬者昬醉法華經云醉酒而臥喻凡夫根本無眀也蒙者蒙蔽法華又云止宿草庵喻二乘沉空滯寂也此昬蒙二法三世諸聖同所呵嫌)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>忽然開悟後</div>
</p></div>
<div class='div-commentary'><p style="margin-left:1em"><span class='note-inline'>(一念發明豁然開悟知心是佛更無別理楞嚴經云自然心開見十方佛)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>初月細微占</div>
</p></div>
<div class='div-commentary'><p style="margin-left:1em"><span class='note-inline'>(百福成就如初滿之月細微普照無幽不燭月燈經云如日初出時如月十五日)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>往昔論三界</div>
</p></div>
<div class='div-commentary'><p style="margin-left:1em"><span class='note-inline'>(未證悟前名為往昔所有發言動念談論揣度皆不出於三界之繫大集經云我觀往昔無量世)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>聖言一念思</div>
</p></div>
<div class='div-commentary'><p style="margin-left:1em"><span class='note-inline'>(無漏言有端坐思惟剎郍了知不在多念月燈三昧經云一念能了知一切眾生念)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>精嚴通法海</div>
</p></div>
<div class='div-commentary'><p style="margin-left:1em"><span class='note-inline'>(精進嚴持超神入道華藏大海何往不通寶積經云聞此無邊法便入多聞海)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善慧好施為</div>
</p></div>
<div class='div-commentary'><p style="margin-left:1em"><span class='note-inline'>(三性之中善通無漏六度之內慧為智母施為作用乃萬行之本焉大寶積經云善說微妙法慧者無所礙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>求去興何念</div>
</p></div>
<div class='div-commentary'><p style="margin-left:1em"><span class='note-inline'>(法界周徧觸類全真舉念欲求不離妄想大集經云諸法無形如水月豈有菩提而可求)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>花開寶藏冝</div>
</p></div>
<div class='div-commentary'><p style="margin-left:1em"><span class='note-inline'>(息妄證真見性成佛如花開發如得寶藏佛地論云如蓮花開法華經云今此寶藏自然而至)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>性中成一義</div>
</p></div>
<div class='div-commentary'><p style="margin-left:1em"><span class='note-inline'>(三乘五乘施設雖別窮究其性唯成一義密嚴經云諸法性如如又仁王經云於苐一義而無二故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>演法道心隨</div>
</p></div>
<div class='div-commentary'><p style="margin-left:1em"><span class='note-inline'>(凡對機說法如應病與藥開諸方便隨彼樂欲華嚴經云隨其所應化而為演說法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>滿心未足酬</div>
</p></div>
<div class='div-commentary'><p style="margin-left:1em"><span class='note-inline'>(十地菩薩雖曰滿心望乎正知未可酬匹華嚴經云諸法無差理唯佛分別知)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>秘密甚堅固</div>
</p></div>
<div class='div-commentary'><p style="margin-left:1em"><span class='note-inline'>(佛智無窮凡有運用非菩薩二乘之所能見名曰秘密一切異論不能傾動名曰堅固華嚴經云建立智慧幢堅固不搖動)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非道不能行</div>
</p></div>
<div class='div-commentary'><p style="margin-left:1em"><span class='note-inline'>(圓䪺妙門雖無関鑰非上乘之道器者不能趍而行之到於彼岸華嚴經云如來行到一切菩薩諸法彼岸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寂默真如路</div>
</p></div>
<div class='div-commentary'><p style="margin-left:1em"><span class='note-inline'>(不言而化真實如常三世諸佛同一道證對法論云真如聖道煩惱不生名曰寂默)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人天垂報應</div>
</p></div>
<div class='div-commentary'><p style="margin-left:1em"><span class='note-inline'>(降神兜率應瑞王宮聖報圓成說法教化寶積經云導師今<span class='corr'>已</span>出世間為利一切人天眾)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法界闡威儀</div>
</p></div>
<div class='div-commentary'><p style="margin-left:1em"><span class='note-inline'>(大千法界開闡利生或現大身細身威儀無定大寶積經云現諸威儀調伏眾生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>聖慧流如水</div>
</p></div>
<div class='div-commentary'><p style="margin-left:1em"><span class='note-inline'>(無漏之智名為聖慧隨機度物不定方隅任彼根冝如水入器華嚴經云譬如水性皆同一味隨器異流)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈光普照時</div>
</p></div>
<div class='div-commentary'><p style="margin-left:1em"><span class='note-inline'>(佛慈悲力常放毫光十法界中寂而常照寶積經云不動如來常有光明普照佛剎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>種種莊嚴相</div>
</p></div>
<div class='div-commentary'><p style="margin-left:1em"><span class='note-inline'>(諸佛百劫修妙相因唯釋迦佛掩泥飼虎求半偈讚底沙等種種功德超刧而就金光明經云種種深妙功德莊嚴)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如來震法威</div>
</p></div>
<div class='div-commentary'><p style="margin-left:1em"><span class='note-inline'>(如來成道威震大千外道群魔一時降伏寶積經云成佛普一切降伏魔官属)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>龍天常護衛</div>
</p></div>
<div class='div-commentary'><p style="margin-left:1em"><span class='note-inline'>(大慈所攝龍自歸心三界㝡尊天亦展禮華嚴經云天王龍王皆悉守護)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>安樂慧花飛</div>
</p></div>
<div class='div-commentary'><p style="margin-left:1em"><span class='note-inline'>(清淨法界眾相寂靜四智心品永離惱害佛慧說法如天花飛眾生見聞無不喜樂月燈三昧經云妙花怡恱心眾生得安樂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>東受華胥國</div>
</p></div>
<div class='div-commentary'><p style="margin-left:1em"><span class='note-inline'>(軒后夢遊華胥乃願所化之國同此清淨佛生西土法欲東傳光照此方意令清淨法華經云此光照東方萬八千佛土)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人天行滿時</div>
</p></div>
<div class='div-commentary'><p style="margin-left:1em"><span class='note-inline'>(人中具修諸行兜率為㝡後身機感應時因圓果滿華嚴經云具足成滿一切眾行)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>四維及上下</div>
</p></div>
<div class='div-commentary'><p style="margin-left:1em"><span class='note-inline'>(包總四維仍及上下聖化所及周徧十方華嚴經云十方世界中智慧無障礙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>朗鑒法無私</div>
</p></div>
<div class='div-commentary'><p style="margin-left:1em"><span class='note-inline'>(慧光朗鑒不間冤親法於日月星之三光無私照也密嚴經云譬如日天子赫弈乘寶宮旋繞湏弥山周流照天下)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>功力及圓就</div>
</p></div>
<div class='div-commentary'><p style="margin-left:1em"><span class='note-inline'>(積德累功十力四智迨及圓就成大寶王華嚴經云長養無盡福成就菩提道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>悟來心不怖</div>
</p></div>
<div class='div-commentary'><p style="margin-left:1em"><span class='note-inline'>(金剛座上證悟覺心說法降魔永斷憂怖仁王經云離我我所無怖畏故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>若逢善影形</div>
</p></div>
<div class='div-commentary'><p style="margin-left:1em"><span class='note-inline'>(善無漏智生起現前如影如形更無暫離唯識論云純淨圓德能現能生身土智影無間無斷)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>業種歸何處</div>
</p></div>
<div class='div-commentary'><p style="margin-left:1em"><span class='note-inline'>(性本清淨因妄起業達妄非實業惑歸空所有無始一切業種起既非真滅亦無處唯識論云解脫道時初<span class='corr'>已</span>成佛異熟識種所知障種俱時捨故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>西極耶尼界</div>
</p></div>
<div class='div-commentary'><p style="margin-left:1em"><span class='note-inline'>(西則四天下其唯一焉号瞿耶尼境同極樂諸佛知見彼界他方頓悟之間甚如謦咳藥師經云西方無量壽國無有異也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>循環辯法機</div>
</p></div>
<div class='div-commentary'><p style="margin-left:1em"><span class='note-inline'>(大法機權循環無<span class='corr'>已</span>能了真性觀照一如法華經云如來于時觀是眾生諸根利鈍)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>雖然增壽命</div>
</p></div>
<div class='div-commentary'><p style="margin-left:1em"><span class='note-inline'>(能眀真覺達佛心源演法無窮喻增壽命秖於當是便證菩提圓覺經云煩惱斷盡便證實相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妙理化生遟</div>
</p></div>
<div class='div-commentary'><p style="margin-left:1em"><span class='note-inline'>(佛法幽微眾生利鈍見性成佛不必化成涅槃經云佛知國土眾生不同利鈍差別)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>賢劫無為信</div>
</p></div>
<div class='div-commentary'><p style="margin-left:1em"><span class='note-inline'>(千佛出興當其賢劫以無為化盡發信心而成道果千佛名經云於是賢劫中皆當得阿耨菩提)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>光揚日月輝</div>
</p></div>
<div class='div-commentary'><p style="margin-left:1em"><span class='note-inline'>(日月輝者智之功用初地菩薩生如來家證二空斷二障智體圓眀光輝百國法華經云智慧光明如日之照)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>實言金口喻</div>
</p></div>
<div class='div-commentary'><p style="margin-left:1em"><span class='note-inline'>(實言者誠諦語金口喻者法性深奧金口方宣事相難通湏陳譬喻金剛經云我今實言告汝)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妙覺正詮機</div>
</p></div>
<div class='div-commentary'><p style="margin-left:1em"><span class='note-inline'>(妙覺者佛至号正則非邪詮乃言教機則機緣謂佛以正道教化也法華經云諸佛隨冝說法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>愚質四夷種</div>
</p></div>
<div class='div-commentary'><p style="margin-left:1em"><span class='note-inline'>(無眀為本愚質乃興故生四夷種類各異金光眀經云愚癡無智造作眾惡)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>談空起是非</div>
</p></div>
<div class='div-commentary'><p style="margin-left:1em"><span class='note-inline'>(佛說真空情生見異是非紛擾迷悟混融般若經云是諸法空相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不隨根性識</div>
</p></div>
<div class='div-commentary'><p style="margin-left:1em"><span class='note-inline'>(依根發識各覽外塵塵境弥多過患非一智心無染自證涅槃遺教經云是故智者制而不隨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>散亂發心機</div>
</p></div>
<div class='div-commentary'><p style="margin-left:1em"><span class='note-inline'>(謂心逐境也一真不顯萬法摐然滿目瞖生靈光不照遺教經云譬如狂象無鉤猿猴得樹難可禁制)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>德動堪消息</div>
</p></div>
<div class='div-commentary'><p style="margin-left:1em"><span class='note-inline'>(德以自度為萬行之門動以利他作化導之本消則泯妄息乃淨塵報恩經云生自利利彼心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心平無嶮路</div>
</p></div>
<div class='div-commentary'><p style="margin-left:1em"><span class='note-inline'>(了空無我對冤親以一如嶮路心平則坦然而清淨楞嚴經云<span class='corr'>但</span>平心地則世界地平)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>履之意未調</div>
</p></div>
<div class='div-commentary'><p style="margin-left:1em"><span class='note-inline'>(初心踐道謂之履也於法不深故曰未調維摩經云履踐如來所行之跡不能於深法中調伏其心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>苦不勞行步</div>
</p></div>
<div class='div-commentary'><p style="margin-left:1em"><span class='note-inline'>(修進曰步迷徒修道枉用功勤悟者䪺超一念具足法華經云無上寶聚不求自得)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>三天金色界</div>
</p></div>
<div class='div-commentary'><p style="margin-left:1em"><span class='note-inline'>(佛顯六通化金色世界諸天震動普攝機緣法華經云時娑婆世界即變清淨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>像教世通時</div>
</p></div>
<div class='div-commentary'><p style="margin-left:1em"><span class='note-inline'>(聖教流通法輪大轉與時消息作世導師淨名經云十方國土廣宣流布)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>化出琉璃殿</div>
</p></div>
<div class='div-commentary'><p style="margin-left:1em"><span class='note-inline'>(指喻化城助揚真諦報佛所現名為化出琉璃者七寶一數華嚴經云普光眀殿七寶所成寶中發光㸦相暎徹)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>開張大法儀</div>
</p></div>
<div class='div-commentary'><p style="margin-left:1em"><span class='note-inline'>(法顯威儀四事供養隨機應用開大法門化導群迷令達真淨法華經云如三世諸佛說法之儀式)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>信起波羅蜜</div>
</p></div>
<div class='div-commentary'><p style="margin-left:1em"><span class='note-inline'>(覺一性靈通證六波羅蜜能圓万行自了真源金剛經云信心清淨則生實相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>菩提接引時</div>
</p></div>
<div class='div-commentary'><p style="margin-left:1em"><span class='note-inline'>(道證菩提果成真淨如來善誘䪺悟圓通法華經云化一切眾生皆令入佛道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>經心施一法</div>
</p></div>
<div class='div-commentary'><p style="margin-left:1em"><span class='note-inline'>(如來藏中有大經卷開斯一法超利無邊法華經云終不以小乘濟度於眾生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>樂道性中為</div>
</p></div>
<div class='div-commentary'><p style="margin-left:1em"><span class='note-inline'>(居塵無累在染翻真道處身中性超物外維摩經云雖行三界而不壞法性是菩薩行)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>諦信何般是</div>
</p></div>
<div class='div-commentary'><p style="margin-left:1em"><span class='note-inline'>(本從諦信終歸實際一則一切作是作非若了真乘更無他說法華經云信受者亦難)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>中間勿妄為</div>
</p></div>
<div class='div-commentary'><p style="margin-left:1em"><span class='note-inline'>(非前後際亦非中道離聞離見妄想頓袪涅槃經云佛法中道遠離二邊)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>未窮因果證</div>
</p></div>
<div class='div-commentary'><p style="margin-left:1em"><span class='note-inline'>(執心取相因果攀緣直至菩提了然清淨華嚴經云即心自性不由他悟)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>虛走坐忘疲</div>
</p></div>
<div class='div-commentary'><p style="margin-left:1em"><span class='note-inline'>(權教異路不達根源一念無心全空萬慮楞嚴經云不動道塲徧十方界)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>利涉本無涯</div>
</p></div>
<div class='div-commentary'><p style="margin-left:1em"><span class='note-inline'>(佛法廣大如海無涯善行之人觸途利涉華嚴經云佛法廣大無涯際)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清心離染污</div>
</p></div>
<div class='div-commentary'><p style="margin-left:1em"><span class='note-inline'>(澄靜內識不著外塵離染絕非澄心不起故華嚴經云清淨離垢從心起)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如斯得自眀</div>
</p></div>
<div class='div-commentary'><p style="margin-left:1em"><span class='note-inline'>(性遊大覺心契無生悟得自眀非從他受法華經云唯獨自眀了餘人所不見)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>欻若眀惺悟</div>
</p></div>
<div class='div-commentary'><p style="margin-left:1em"><span class='note-inline'>(無明䪺惺正覺現前心相寂然無明永斷維摩經云即時豁然還得本心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>語正真堪重</div>
</p></div>
<div class='div-commentary'><p style="margin-left:1em"><span class='note-inline'>(言語道斷真正不虛妙法無差群生仰重法華經云其語巧妙純一無雜具足清白梵行之相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>其如信復疑</div>
</p></div>
<div class='div-commentary'><p style="margin-left:1em"><span class='note-inline'>(疑如電影若住則心無疑根器未深乃轉成其猶豫金剛經云狐疑不信)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>義成無染著</div>
</p></div>
<div class='div-commentary'><p style="margin-left:1em"><span class='note-inline'>(言詮極理徹大義於真乘心境虛閑了無染於思慮華嚴經云無染無著)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>自在法中師</div>
</p></div>
<div class='div-commentary'><p style="margin-left:1em"><span class='note-inline'>(法非軓度隨性識以化緣於相無情乃萬經而皆泯華嚴經云當如法王得自在)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>言惑多虛妄</div>
</p></div>
<div class='div-commentary'><p style="margin-left:1em"><span class='note-inline'>(言為意表惑乃心迷迷言不真故多虛妄圓覺經云虛妄浮心多諸巧見)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>經文大法儀</div>
</p></div>
<div class='div-commentary'><p style="margin-left:1em"><span class='note-inline'>(經文敷演秘密難思或三昧以放光或雨花而動地皆說法儀䡄也法華經云擊大法皷演大法義)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無心即是道</div>
</p></div>
<div class='div-commentary'><p style="margin-left:1em"><span class='note-inline'>(執境緣而取塵是為有著了人法以皆遣故曰無心道即無上道華嚴經云無我心調伏當成無上道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷認少相知</div>
</p></div>
<div class='div-commentary'><p style="margin-left:1em"><span class='note-inline'>(迷即背法身本有認乃取四大初生少相知者大悟幽深小乘莫測維摩經云我觀小乘智慧微淺)</span>。</p>
</div></div>
<p class='juan'>御製秘藏詮卷第七</p>
<div class='div-w'><p style="margin-left:1em">丙午歲高麗國大藏都監奉敕雕造</p>
</div>
</div><!-- end of div[@id='body'] -->
</body></html>