<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>御製秘藏詮</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<div class='other'><a id='mulu47' />
<p class='juan'>御製秘藏詮幽隱律詩卷第二十二　肥</p>
<div class='div-other'><a id='mulu48' />
<div class='div-orig'><p style="text-indent:0em" class="lg-abnormal"><div class='lg-row'>我作一篇詩</div>
</p></div>
<div class='div-commentary'><p style="margin-left:1em"><span class='note-inline'>(詩者志之所之也子夏序云在心為志發言為詩故上以風化下也夫聖人之為心也舉一事措一辭則雖云乎有作窮其深極其遠則寔在乎無為縱周穆有黃竹之篇魏文有烏鵲之句以此望彼良不足云)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人間天上知</div>
</p></div>
<div class='div-commentary'><p style="margin-left:1em"><span class='note-inline'>(王言雷動聖化風行道契寰中理窮繫表故大易有言曰先天而天弗違後天而奉天時而況於人乎而況於鬼神乎斯言不誣矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>徒他皆解悟</div>
</p></div>
<div class='div-commentary'><p style="margin-left:1em"><span class='note-inline'>(彼懷生之大情也但見其四時行焉萬物生焉殊不能盡知天地生成之德乃因言立象庶得象忘言然後使君君臣臣父父子子各遂其性咸本乎真序天地之高卑法陰陽之倚伏多識乎前言往行輝光日新者也於是忘僥競之貪心荷成平之正化紜紜之際自有成功碌碌之閒咸知妙本)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>細認理無私</div>
</p></div>
<div class='div-commentary'><p style="margin-left:1em"><span class='note-inline'>(天以無私而覆也地以無私而覆也日月以無私而照也盖理本如斯乃出之於自然矣而人由是而生焉其為善者降之百祥為不善者降之百殃亦無私之義明矣此則正陳述作立言之理所謂言忘而理暢也不亦冝哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>邪妄終名利</div>
</p></div>
<div class='div-commentary'><p style="margin-left:1em"><span class='note-inline'>(邪以不正為名妄以非真為義若乃僭不道之名竊非常之利名而無實利而無猒則伇伇勞神區區殞性如伊逐馬似彼騰猿斯本邪思終成妄動心神馳於內形㒵奔於外內外俱弊心形兩疲名愈高而愈矜利彌奢而彌侈故詩三百一言以蔽之曰思無邪)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>顛狂勿信之</div>
</p></div>
<div class='div-commentary'><p style="margin-left:1em"><span class='note-inline'>(背理而作即顛倒狂亂之可知既迷其真終昧其性性之昧也真則遠焉亦由百鎰之金不足以供其失路之費也雖欲信之其可得乎故經所謂如來為真可憐愍者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>幽深豈易見</div>
</p></div>
<div class='div-commentary'><p style="margin-left:1em"><span class='note-inline'>(自非聖人克勤克儉惟靜惟清則道遠乎哉雖近而不見也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>逢善即為師</div>
</p></div>
<div class='div-commentary'><p style="margin-left:1em"><span class='note-inline'>(師者䡄範為名也觸類長之何往不適擇善而從其道一也故書云學無常師主善為師斯乃為心之師非師於心也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>有年便僻靜</div>
</p></div>
<div class='div-commentary'><p style="margin-left:1em"><span class='note-inline'>(尊高尚齒著在格言況乎知非之年豈無便乎僻靜清虛守道理契無為冥合真心逍遙玄域矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>我意是人知</div>
</p></div>
<div class='div-commentary'><p style="margin-left:1em"><span class='note-inline'>(夫聖人之心若日月之麗于天孰不知乎照臨之道焉類溟渤之紀于地孰不知乎朝宗之望矣然則廓靜妭氛澄清沃日者亦民人之心也是知聖人無心以百姓心為心者豈不然哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>思極通三界</div>
</p></div>
<div class='div-commentary'><p style="margin-left:1em"><span class='note-inline'>(三界之名乃九地之通稱也得無色定者離色界染觀欲界欲以修所成慧登解脫門脫屣迷津濯纓定沼也今思極於彼而義張於此大乎哉萬趣同源五乘一致則何物而不可化矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>含靈遶四維</div>
</p></div>
<div class='div-commentary'><p style="margin-left:1em"><span class='note-inline'>(道極四維無幽不照今且指百億日月中一日月運轉之處[戶@句]一四天下一金輪王所王之地即五趣雜居之一也含靈者所謂盡含一真萬化之靈也又莊子云靈府者但畜善以為名也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>從容閑理道</div>
</p></div>
<div class='div-commentary'><p style="margin-left:1em"><span class='note-inline'>(妙閑至理冥契真機自在從容通融萬物故復言之道也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>動止合規儀</div>
</p></div>
<div class='div-commentary'><p style="margin-left:1em"><span class='note-inline'>(游焉息焉造次於是動靜相生其儀不忒)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>但喜民安樂</div>
</p></div>
<div class='div-commentary'><p style="margin-left:1em"><span class='note-inline'>(書云民惟邦本本固邦寧今比戶之可封諒惟天而是則惟聖克念而民用康又詩云將安將樂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>恒持萬載基</div>
</p></div>
<div class='div-commentary'><p style="margin-left:1em"><span class='note-inline'>(聖政育蒼生以守位蒼生藉聖政以全生生全而太階白平位守而宗枋永保至矣大矣雖休勿休安而持之德以御之又寧止乎萬年而<span class='corr'>已</span>矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善人常快樂</div>
</p></div>
<div class='div-commentary'><p style="margin-left:1em"><span class='note-inline'>(善聖之人靜唯樂道動必得時消息盈虛進退雍雅悔吝不作快樂乃常是知天道無親唯與善人)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清淨好歡娛</div>
</p></div>
<div class='div-commentary'><p style="margin-left:1em"><span class='note-inline'>(清淨之化既敷淳素之風乃復雖焉知於帝力且不違於義方人神阜安禽魚咸遂熙熙然何歡娛之可及矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>感激情分別</div>
</p></div>
<div class='div-commentary'><p style="margin-left:1em"><span class='note-inline'>(天之無恩而大恩生是以聖人行湛露之澤布如春之人故不求其報而或自起分別欲謝生成盖不達至人之情強作感激之意也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>優遊事且殊</div>
</p></div>
<div class='div-commentary'><p style="margin-left:1em"><span class='note-inline'>(道德之域以優以遊事絕殊途情超流俗使夫澆漓之世邁於義軒之代)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>炎蒸然燧火</div>
</p></div>
<div class='div-commentary'><p style="margin-left:1em"><span class='note-inline'>(炎炎欝蒸為熱方熾復以燧火然而継之亦猶損不足而奉有餘且萬物負陰而抱陽乃遂生發其或剛壯之氣太盛則順益之道何有若能高者抑之下者舉之則与天同休稱物平施不亦善乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>世昧冷冰壺</div>
</p></div>
<div class='div-commentary'><p style="margin-left:1em"><span class='note-inline'>(世代之間盛衰恒理柰俗之情見榮而進受辱而退殊不知倚伏交相吉凶一致當得路之時戶可炙手及失寵之際門堪張羅是知冷然之情冰壺可諭矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>極意誰消息</div>
</p></div>
<div class='div-commentary'><p style="margin-left:1em"><span class='note-inline'>(上文所言至極之意誰能體解唯有道之士方可明而行之)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>門深且晏如</div>
</p></div>
<div class='div-commentary'><p style="margin-left:1em"><span class='note-inline'>(玄妙之門淵深晏靜迎之不見其首隨之不見其後豈同物變寧逐時遷儻或修之於身則後天之壽不為遠矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>意思何興感</div>
</p></div>
<div class='div-commentary'><p style="margin-left:1em"><span class='note-inline'>(天真之性理本恬然因外事之忽生方感動於內意所謂情發于中而形於言者也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>情來不暫休</div>
</p></div>
<div class='div-commentary'><p style="margin-left:1em"><span class='note-inline'>(情觸於事事起於情情逐事流展轉伇慮以日繫月雖休勿休)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>安危陳計䇿</div>
</p></div>
<div class='div-commentary'><p style="margin-left:1em"><span class='note-inline'>(聖人之有天下也安者謹而守之俾萬世不拔危者扶而持之使四海一統陳乎計筞化被蒸黎伇思勞神日慎一日)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>康濟入時流</div>
</p></div>
<div class='div-commentary'><p style="margin-left:1em"><span class='note-inline'>(教立雍熙人皆康濟從微至著日居月諸翼翼孜孜聖化流於時矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>細葉稀踈影</div>
</p></div>
<div class='div-commentary'><p style="margin-left:1em"><span class='note-inline'>(夫香草美人比於君子者詩之雅道也今若貞松勁栢經霜不凋細葉凡材先秋易落亦猶德行之者堪久姦回之者易摧歲寒然後妍[蚩-一]自見矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清風滿背秋</div>
</p></div>
<div class='div-commentary'><p style="margin-left:1em"><span class='note-inline'>(時之安也民被穆若之化時之泰也風不鳴條矧以葵能向陽人能守道金風倐起咸悟清涼)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>凄凉悲往事</div>
</p></div>
<div class='div-commentary'><p style="margin-left:1em"><span class='note-inline'>(春生夏長見物景之繁華鶿去鴈來覩時光之遷易思<span class='corr'>已</span>往之事得不凄凉者乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>白髮上人頭</div>
</p></div>
<div class='div-commentary'><p style="margin-left:1em"><span class='note-inline'>(萬事交煎四時代謝苟不能洞達至道自省心機忽焉光陰不覺老之將至)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>往事興人感</div>
</p></div>
<div class='div-commentary'><p style="margin-left:1em"><span class='note-inline'>(夫情感於內而形言于外今言往事興人感者所謂三皇之後王帝巳還純風蕩蕩修之者昌素德眀眀背之者失矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>徘徊空寂寥</div>
</p></div>
<div class='div-commentary'><p style="margin-left:1em"><span class='note-inline'>(至德本寂至理本幽奉之者景慕先哲詠之者化彼諸蒙今言寂寥者凝神理道之謂也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>湛然思古道</div>
</p></div>
<div class='div-commentary'><p style="margin-left:1em"><span class='note-inline'>(夫道者通性達情亡言契理古道者即上古中古可久可大之道也湛然思慕不亦樂乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>群品似相邀</div>
</p></div>
<div class='div-commentary'><p style="margin-left:1em"><span class='note-inline'>(體道化物體物成詠致同聲者相應同氣者相求雲從龍風從虎斯之謂也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>春臺松栢靜</div>
</p></div>
<div class='div-commentary'><p style="margin-left:1em"><span class='note-inline'>(太皡垂功萬彙成務美松栢茂堅貞之橾嗟挑李揚芳菲之榮彼此一時動息無二)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>秋風海岳搖</div>
</p></div>
<div class='div-commentary'><p style="margin-left:1em"><span class='note-inline'>(春生萬物物不知其化秋肅萬物物不知其功則知榮枯代謝同歸於道也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>時遷何倐忽</div>
</p></div>
<div class='div-commentary'><p style="margin-left:1em"><span class='note-inline'>(日居月諸皆言惡景今則不然暄凉雖遷至理寧變也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>落葉自零飄</div>
</p></div>
<div class='div-commentary'><p style="margin-left:1em"><span class='note-inline'>(潘岳云冬索而春敷夏茂而秋落彼不達之者為時之憂此則不尓花暖春陽不足以娛也葉凋秋暮不足以悲也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>坐謝幾光陰</div>
</p></div>
<div class='div-commentary'><p style="margin-left:1em"><span class='note-inline'>(人之處世也若白駒之過隙所慮者名不書於史䇿功不布於蒸民是以大禹惜於寸陰陶公寶於分景今若居然而坐空度時光良可惜也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>周才重古今</div>
</p></div>
<div class='div-commentary'><p style="margin-left:1em"><span class='note-inline'>(易曰聖人以智周萬物而道濟天下故曰周才也爰自開闢迨乎聖朝古今雖殊靡不欽重於斯才也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>見機堪撫掌</div>
</p></div>
<div class='div-commentary'><p style="margin-left:1em"><span class='note-inline'>(其或事有未萌理有未達忽發先見之智誠謂天生之才盡在彀中了然任意仲尼所謂君子見機而作不俟終日)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>取捨盡由心</div>
</p></div>
<div class='div-commentary'><p style="margin-left:1em"><span class='note-inline'>(或利及於萬世或專美於一身用之則行捨之則藏用捨二道盡由於心矣然則聖人利物唯擇其善者而從之)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>緲邈情何遠</div>
</p></div>
<div class='div-commentary'><p style="margin-left:1em"><span class='note-inline'>(前觀千古旁敻八紘縱至道寂寂以何求任塵寰渺渺而無極我若體理如觀掌中道雖無方情亦自遠)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清歡力不任</div>
</p></div>
<div class='div-commentary'><p style="margin-left:1em"><span class='note-inline'>(恬淡之道清淨為心達性之理自覺情歡守道了性所得之樂不同雖任其智非運力乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>風前與月下</div>
</p></div>
<div class='div-commentary'><p style="margin-left:1em"><span class='note-inline'>(凉我懷者清風入吾牖者明月內樂逍遙之性外持造化之權美景良辰以道而樂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄妙海中深</div>
</p></div>
<div class='div-commentary'><p style="margin-left:1em"><span class='note-inline'>(先王治世之機本性任緣之理幽微玄妙造次何知唯大聖智明而行矣自餘莫測何啻海深)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>何湏山下住</div>
</p></div>
<div class='div-commentary'><p style="margin-left:1em"><span class='note-inline'>(倦朝市好雲水者見喧靜有殊取捨不等而大隱之士閙中自靜濁處能清)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>道性有閑位</div>
</p></div>
<div class='div-commentary'><p style="margin-left:1em"><span class='note-inline'>(君子樂於道小人笑於道不能勤而行之豈同居要若閑臨事而緩)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>園裏群飛鳥</div>
</p></div>
<div class='div-commentary'><p style="margin-left:1em"><span class='note-inline'>(苑圓當春鸞凰畢集樂遲遲之淑景戲灼灼之韶光俾一物無失其所也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>花開向有香</div>
</p></div>
<div class='div-commentary'><p style="margin-left:1em"><span class='note-inline'>(青帝垂同百花競秀吐芬芳之艶發散漫之香眾目咸窺群心共羡)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>幽深情自樂</div>
</p></div>
<div class='div-commentary'><p style="margin-left:1em"><span class='note-inline'>(見於未萌察於未兆而樂在其中熙怡自若而汪洋之量每陶陶然)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>老大減踈狂</div>
</p></div>
<div class='div-commentary'><p style="margin-left:1em"><span class='note-inline'>(言年長而知損益之道識可否之機縱逸自止聲色不惑)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寂滅安居靜</div>
</p></div>
<div class='div-commentary'><p style="margin-left:1em"><span class='note-inline'>(無聲曰寂可證稱滅唯猒苦斷集之土處閴寂無塵之地安閑自樂任淳和之性)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>齊天地久長</div>
</p></div>
<div class='div-commentary'><p style="margin-left:1em"><span class='note-inline'>(天無私覆而長地無私載而久唯聖人之道與二儀同休三才一貫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>老冝飡薄粥</div>
</p></div>
<div class='div-commentary'><p style="margin-left:1em"><span class='note-inline'>(髮邁桑榆年侵蒲柳非羹粥而不食非湯藥而不飲)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>省睡一甌茶</div>
</p></div>
<div class='div-commentary'><p style="margin-left:1em"><span class='note-inline'>(良夜慵眠白晝廢寢每孜孜於問道常矻矻於觀書非茶無以滌其昏昧)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>風味全然減</div>
</p></div>
<div class='div-commentary'><p style="margin-left:1em"><span class='note-inline'>(其或神思澹泞情興闌珊觸目倦為庶事停罷但樂熙怡之性)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>花開任眾誇</div>
</p></div>
<div class='div-commentary'><p style="margin-left:1em"><span class='note-inline'>(桃李芬芳馨香散澷時容賞歎無阻矜誇詠發生之力)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慵來多冷澹</div>
</p></div>
<div class='div-commentary'><p style="margin-left:1em"><span class='note-inline'>(務煩則憚事併則慵旨趣寂寥况味蕭索)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>意緒足交加</div>
</p></div>
<div class='div-commentary'><p style="margin-left:1em"><span class='note-inline'>(正属冥搜又思致理雖勞神用無廢彛倫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>拄杖閑庭立</div>
</p></div>
<div class='div-commentary'><p style="margin-left:1em"><span class='note-inline'>(引從容之步資舒坦之情故緩帶以立秋庭<span class='corr'>攜</span>笻而對殘照)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>怡情笑月華</div>
</p></div>
<div class='div-commentary'><p style="margin-left:1em"><span class='note-inline'>(嘉景良辰清風朗月足可怡情適思滌慮開襟疑望煙霄以資吟笑)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>老漸惟慵墮</div>
</p></div>
<div class='div-commentary'><p style="margin-left:1em"><span class='note-inline'>(歲華相遷漸增慵墮屈伸時減取捨䪺踈遂性任真唯慕幽靜道德經云大巧若拙大辯若訥斯之謂歟)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>園林罷去遊</div>
</p></div>
<div class='div-commentary'><p style="margin-left:1em"><span class='note-inline'>(是處林泉非能遊翫是處臺榭豈欲登躋妙淨精通真境湛寂道德經云湛然常存)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>驕矜除以定</div>
</p></div>
<div class='div-commentary'><p style="margin-left:1em"><span class='note-inline'>(不恣驕矜自登仁壽品彙服淳和之性生靈去逸樂之心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>常為世情憂</div>
</p></div>
<div class='div-commentary'><p style="margin-left:1em"><span class='note-inline'>(方輿之內民庶之閒勞苦之所未均貧富之所未化憂民之思其惟此乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>隙地多荒草</div>
</p></div>
<div class='div-commentary'><p style="margin-left:1em"><span class='note-inline'>(閑隙之地不耕則繁草寔多肥濃之田弃捨則穀麦不足)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>祥煙落照樓</div>
</p></div>
<div class='div-commentary'><p style="margin-left:1em"><span class='note-inline'>(煙鏁長空霞明遠道蓋非煙非霧嘉瑞之應也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>自娛閑自樂</div>
</p></div>
<div class='div-commentary'><p style="margin-left:1em"><span class='note-inline'>(萬機之外無事之時或快思以幽吟或怊懷而及物清風朗月轉適道情)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>細水小波流</div>
</p></div>
<div class='div-commentary'><p style="margin-left:1em"><span class='note-inline'>(泛若波流潤成天澤道德經云上善若水水利萬物而況水在天為霧露在地為泉源流注無窮而潤下矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不言行教化</div>
</p></div>
<div class='div-commentary'><p style="margin-left:1em"><span class='note-inline'>(聖人處無為之事行不言之教萬物作焉不言而信焉不化而行焉自然澤及無疆化之廣矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>有位豈胡顏</div>
</p></div>
<div class='div-commentary'><p style="margin-left:1em"><span class='note-inline'>(居經濟之位執王佐之權若不輸莭奉忠助帝王行無為之化者豈不胡顏哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>雲靜眀開閉</div>
</p></div>
<div class='div-commentary'><p style="margin-left:1em"><span class='note-inline'>(雲靜則虛豁性靜則清閑閉其銃紛開其閻閨守真抱一得無眀乎道經云善閉無関鍵而不可聞)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人忙我自閑</div>
</p></div>
<div class='div-commentary'><p style="margin-left:1em"><span class='note-inline'>(世人不了大道冲靜其體淵深而被情欲所拘得無忙忙矣是以聖人知其雄守其雌謙其德樂其道得不自閑而無事乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>畏繁非市井</div>
</p></div>
<div class='div-commentary'><p style="margin-left:1em"><span class='note-inline'>(鍾鼓纔動輪蹄交蹤碌碌世情忩忩市井貪名競利得不畏繁也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>就靜覔深山</div>
</p></div>
<div class='div-commentary'><p style="margin-left:1em"><span class='note-inline'>(喧雜之境既猒念山之思盈懷就靜怡神自出塵寰之土居山契道端然物表之人可不逸樂也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>道士與和尚</div>
</p></div>
<div class='div-commentary'><p style="margin-left:1em"><span class='note-inline'>(道以虛无為本釋以寂靜為宗然而辤親慕道雖同長生悟證全別)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>杳冥天地間</div>
</p></div>
<div class='div-commentary'><p style="margin-left:1em"><span class='note-inline'>(杳兮冥兮道宗<span class='corr'>已</span>出言教之表天覆地載釋門永離欲界之緣徵事引情得不暢於道乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>三春無意賞</div>
</p></div>
<div class='div-commentary'><p style="margin-left:1em"><span class='note-inline'>(青陽始至綠野鋪煙繁華妍麗孰不動心以道遣懷機緣內息恬和養神則自安於內清虛棲心則不誘於外所以追賞情罷<span class='corr'>已</span>登老氏之春臺游翫心無自契仲尼之木鐸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>老大畏看花</div>
</p></div>
<div class='div-commentary'><p style="margin-left:1em"><span class='note-inline'>(淑景融和百花鬪艶引心神之㸦亂生情欲於流年知而誡之是以湏畏道經云不見可欲使心不亂以是聖人清目而不視靜耳而不聽弃心而不慮弃智而全真遣情而接物自然境絕攀緣遊心䪺息)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>雲重思時雨</div>
</p></div>
<div class='div-commentary'><p style="margin-left:1em"><span class='note-inline'>(雲比於德德立而道生雨比於恩恩行而物潤道生則無為之化翛矣物潤則<span class='corr'>豐</span>年之瑞足焉雲行雨施德立道存矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心憐落照霞</div>
</p></div>
<div class='div-commentary'><p style="margin-left:1em"><span class='note-inline'>(喻君子之道長小人之道消道長則無為而民自化道消則無事而民自富察物緣情覩時徵事落暉斜照散作餘霞杲日初昇聚為叚錦光舒景象極目心憐)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>傷情離別恨</div>
</p></div>
<div class='div-commentary'><p style="margin-left:1em"><span class='note-inline'>(送子南浦執別東門春草碧色春水淥波會散之情既切別離之恨空深世務之心感情如此然而以道為念何傷情之有哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>壯志少年誇</div>
</p></div>
<div class='div-commentary'><p style="margin-left:1em"><span class='note-inline'>(幼而多才少而多學自稟生知之性早有老成之風起翦之徒韓彭之士方堅志氣自矜自誇之謂也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>短褐厚綿襖</div>
</p></div>
<div class='div-commentary'><p style="margin-left:1em"><span class='note-inline'>(披褐懷玉任真養神寒利短褐飢利糲食晏如忻樂而忘憂也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>神清澹薄茶</div>
</p></div>
<div class='div-commentary'><p style="margin-left:1em"><span class='note-inline'>(道既清神茶仍爽思恬然淡薄其德可大其或內定則神府不亂外密則形情不擾以此清神自洽澹然之性者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>意遣隨冝樂</div>
</p></div>
<div class='div-commentary'><p style="margin-left:1em"><span class='note-inline'>(謂人心不能變通自凝滯於物理嗜慾紛㧝未聞省<span class='corr'>已</span>喜怒交并但見尤人苟能以心釋疑以意遣惑隨冝致用不滯物情則百慮不能侵万化不相悖周易所謂消息盈虛蓋言天地陰陽運乎四時春生夏長秋獮冬狩各隨其冝然後告成故知聖人智周造化德合照臨辯文物之冝觀適用之理天下不得不樂推矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寂然無是非</div>
</p></div>
<div class='div-commentary'><p style="margin-left:1em"><span class='note-inline'>(夫人有七情自相攻伐喜則彼我皆是怒則文物成非蓋不知其宴安稽乎用捨苟能以心意內遣性識外眀隨物我之冝順語默之致自然各住其性是非不興)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不欺終降福</div>
</p></div>
<div class='div-commentary'><p style="margin-left:1em"><span class='note-inline'>(論語云君子有三畏畏天命畏大人畏聖人之言盖亦垂誡於人使動履正道言秉忠誠不欺詐於天地不矯誣於鬼神內祛邪妄之心外黜貪殘之行百棲是荷五福咸臻所謂吉凶無門唯人所召書曰作善降之百祥作不善降之百殃)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大道隱玄機</div>
</p></div>
<div class='div-commentary'><p style="margin-left:1em"><span class='note-inline'>(大道幽賾包乎天地抱乎陰陽隱有無之玄微韜啟閇之機要廣矣遠矣時有變通載育載生物無凝滯若人遣意釋性隨時所冝可探大道之機微豈巨祉不可求也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>廣施知達識</div>
</p></div>
<div class='div-commentary'><p style="margin-left:1em"><span class='note-inline'>(老子謂多藏必厚亡蓋傷時人侚財黷貨無恤貧拯乏之心割少益多絕施物惠人之義所以聖人知用捨有凖於濟惠必均渥澤下及於蜫蟲教令廣敷於華夏遵大道之平等欲群氓之緝熙無間親踈俾同廣大如斯周給達識可知)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>麤中有細微</div>
</p></div>
<div class='div-commentary'><p style="margin-left:1em"><span class='note-inline'>(道之玄遠應無不周中則隱乎細微外則昭乎廣大亦猶山岳崇峻必納於塵埃江海深闊能汲乎潢潦故知廣大之內有細微之依愽施廣濟於大知微眀達心誠超悟性識天地休祉亦可見矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心生勿猶豫</div>
</p></div>
<div class='div-commentary'><p style="margin-left:1em"><span class='note-inline'>(心智內眀性識外達眀了則群邪莫侵洞達則眾疑可釋所以達人用捨君子施為制猶豫於臨機决群疑於有事)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善惡盡相依</div>
</p></div>
<div class='div-commentary'><p style="margin-left:1em"><span class='note-inline'>(善居惡之長惡處善之微善積則惡不能侵惡積則善必可服倚伏之道語默之源動而即隨如影逐響苟或內修其心外秉其行善惡之理豈不稟依從乎正道也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>少年多意氣</div>
</p></div>
<div class='div-commentary'><p style="margin-left:1em"><span class='note-inline'>(且世人少壯之日或恃富以輕時或因榮而傲物素風莫識逸樂是滋与夫仲尼云後生可畏一何相違矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>顏㒵比於花</div>
</p></div>
<div class='div-commentary'><p style="margin-left:1em"><span class='note-inline'>(妍[蚩-一]雖異盛衰且同縱傳粉何晏連璧潘岳矝儀容於絕代騁才智於一時殊不知大幻者身敗德者色心不眀道㒵徒比花)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>老大將來至</div>
</p></div>
<div class='div-commentary'><p style="margin-left:1em"><span class='note-inline'>(二曜梭擲四時駿奔雖云日用不知豈覺老之將至)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>容儀不用誇</div>
</p></div>
<div class='div-commentary'><p style="margin-left:1em"><span class='note-inline'>(折旋俯仰之禮遊處宴樂之儀或堂堂之軀或瑣瑣之質好尚各異所慕皆殊豈悟渥丹之容不留冠玉之㒵非久爭誇無<span class='corr'>已</span>又何恩[栽-木+(万-一)])</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>黑髭隨日變</div>
</p></div>
<div class='div-commentary'><p style="margin-left:1em"><span class='note-inline'>(日月交馳猶如磨蟻刧石不得云其久湏弥豈足論其高况綠鬢黝髭又可得不隨日而變哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>白髮笑天涯</div>
</p></div>
<div class='div-commentary'><p style="margin-left:1em"><span class='note-inline'>(頭凝霜雪心尚馳求既世慮之未忘謂天涯之可涉因言興感良可悲哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>賢者誰高尚</div>
</p></div>
<div class='div-commentary'><p style="margin-left:1em"><span class='note-inline'>(昔在上古淳風未漓雖有賢愚各當其分使民不競其誰欲誇是知帝王之心慕復羲軒之道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>昬衢業障遮</div>
</p></div>
<div class='div-commentary'><p style="margin-left:1em"><span class='note-inline'>(煩惱所知二障謂之昬衢遮蔽有情不達真道良由心存愛惡目染玄黃背笁乹之談心將安寄昧洙泗之教學欲何從履踐昬衢故其冝也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>汝看浮生業</div>
</p></div>
<div class='div-commentary'><p style="margin-left:1em"><span class='note-inline'>(天地之內人唯㝡靈所務且異朝遊暮息冬溫夏清或法古入官或放情傲世然五行未出四相猶拘致真偽交興斜正相半各私其業以度浮生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>朝歡暮亦悲</div>
</p></div>
<div class='div-commentary'><p style="margin-left:1em"><span class='note-inline'>(倚伏之理眹兆之事世亦常矣其或得寵若辱以榮為懼又何朝歡暮悲可形於顏色哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>笑迎先瞑目</div>
</p></div>
<div class='div-commentary'><p style="margin-left:1em"><span class='note-inline'>(易云出門同人又誰咎也其有道同千里義契断金情洽心適瞑目笑迎蓋欣知己之相過矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>惡至聚愁眉</div>
</p></div>
<div class='div-commentary'><p style="margin-left:1em"><span class='note-inline'>(且世代之恒情譽之則喜毀之則怒愛之欲其生惡之欲其死既不恒於喜怒又豈常於善惡與夫老子云不善者吾亦善之又何遠矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>正直廻斜曲</div>
</p></div>
<div class='div-commentary'><p style="margin-left:1em"><span class='note-inline'>(昔者王孫賈謂仲尼曰與其媚於與寧媚於竈仲尼曰不然獲罪於天無所禱也是知正直之氣不廻斜曲之言自負且忠讜耿介之土立於朝則侫者黜當其政則詐者退姦回既除賢善知進矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>冤逢不用推</div>
</p></div>
<div class='div-commentary'><p style="margin-left:1em"><span class='note-inline'>(善惡之業<span class='corr'>已</span>定冤枉之事不忘所以釋氏談三世之冤儒者論十惡之咎其或見善則遷逢惡即改移凶為吉或可庶幾)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>小人心似獸</div>
</p></div>
<div class='div-commentary'><p style="margin-left:1em"><span class='note-inline'>(狼子野心色厲內荏硜硜然小人之㒵也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>君子定無欺</div>
</p></div>
<div class='div-commentary'><p style="margin-left:1em"><span class='note-inline'>(暗室不欺臨難無苟而況內省不疚夫何憂何懼故得在家則孝事君則忠出處惟時欺詐非念尼父豈不云汝為君子儒無為小人儒也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大道常恭謹</div>
</p></div>
<div class='div-commentary'><p style="margin-left:1em"><span class='note-inline'>(大道有三一儒宗仲尼之道以恭儉五常立身二道宗伯陽之道以謹靜守一立德三釋宗覺皇之道證無上菩提獲常樂我淨運化安神)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眀靈不降威</div>
</p></div>
<div class='div-commentary'><p style="margin-left:1em"><span class='note-inline'>(覆載合三皇之玄德通幽而洞靈亭育同五帝之神謀不威而自化)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>少言知有信</div>
</p></div>
<div class='div-commentary'><p style="margin-left:1em"><span class='note-inline'>(訥言敏行君子恒䂓人倫仰以斆之兵食可捐信不可弃神明衛以贊之)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>多事自招非</div>
</p></div>
<div class='div-commentary'><p style="margin-left:1em"><span class='note-inline'>(寡欲安閑清適而自然少過多務駈迫焦勞而豈得無非)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>年壽看松栢</div>
</p></div>
<div class='div-commentary'><p style="margin-left:1em"><span class='note-inline'>(體虛無而合大道壽等乹坤悟自性而證真常年逾松栢)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>冠簪短布衣</div>
</p></div>
<div class='div-commentary'><p style="margin-left:1em"><span class='note-inline'>(頂星冠以熙怡上合玄造垂衣裳而揣拱下化蒼生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>我心忙也樂</div>
</p></div>
<div class='div-commentary'><p style="margin-left:1em"><span class='note-inline'>(躬親庶政日臨萬機故云忙也樂者雖處萬機不能撓於至道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清淨得同歸</div>
</p></div>
<div class='div-commentary'><p style="margin-left:1em"><span class='note-inline'>(聿興三教理契一源殊途會歸其唯聖智乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>夫生人怕死</div>
</p></div>
<div class='div-commentary'><p style="margin-left:1em"><span class='note-inline'>(欣生猒滅舉世而孰不知然哲士通人守道而自怡天命)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>螻蟻命何輕</div>
</p></div>
<div class='div-commentary'><p style="margin-left:1em"><span class='note-inline'>(就理度量蠢蠢而性皆一等於事窮究人人而智有差殊良以君子固躬斆先賢也小人輕命喻蛄蟻也能明生滅又何等差)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>福業隨緣寂</div>
</p></div>
<div class='div-commentary'><p style="margin-left:1em"><span class='note-inline'>(修梵天之福囙建塔造寺崇輪王之德業十善五常隨所修福三輪體空故云寂也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈悲響善名</div>
</p></div>
<div class='div-commentary'><p style="margin-left:1em"><span class='note-inline'>(慈念天下悲恤生靈根善譽於八紘響令名於萬代)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>在家行孝愛</div>
</p></div>
<div class='div-commentary'><p style="margin-left:1em"><span class='note-inline'>(奉親以孝養可使家睦而邕邕育下以愛矜自契人心而肅肅)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>食祿盡忠貞</div>
</p></div>
<div class='div-commentary'><p style="margin-left:1em"><span class='note-inline'>(文眀之代賢哲尤多奉主以忠赤之心牧民以貞廉之行)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>天道不移改</div>
</p></div>
<div class='div-commentary'><p style="margin-left:1em"><span class='note-inline'>(觀天之道執天之行盡矣謂以應天而治故無移易)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>佛心化有情</div>
</p></div>
<div class='div-commentary'><p style="margin-left:1em"><span class='note-inline'>(布善政於域內民意樂胥行恩惠於寰中人心咸恱聖化如斯佛意何別)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>隔牖聞歌唱</div>
</p></div>
<div class='div-commentary'><p style="margin-left:1em"><span class='note-inline'>(人之心神以耳目為䆫牖必湏立正意防邪音而資乎道莊子曰人能清目靜耳不勞心神自至於道故耳無惑聲)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>爭如靜悄然</div>
</p></div>
<div class='div-commentary'><p style="margin-left:1em"><span class='note-inline'>(悄然忘慮外境不能撓其身道德內固邪氣不能入其心顏淵曰澹然自守唯道是務故冝安靜)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>肆情饒過失</div>
</p></div>
<div class='div-commentary'><p style="margin-left:1em"><span class='note-inline'>(放恣六情多饒過失修身慎行保無尤悔夷齊曰不降其志不辱其身則恭為德本慎為行基)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>何似斆眀賢</div>
</p></div>
<div class='div-commentary'><p style="margin-left:1em"><span class='note-inline'>(淮南子曰賢人君子知榮位之難則貴矣守仁義之道則富矣眀窮通之命則壽矣故必攀明賢而斆之)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>樂善於身益</div>
</p></div>
<div class='div-commentary'><p style="margin-left:1em"><span class='note-inline'>(易曰善不積不足成名故終日行善善之不足由冝擇善而從不善而改太公曰惡必湏遠善必湏親)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>師資在眼前</div>
</p></div>
<div class='div-commentary'><p style="margin-left:1em"><span class='note-inline'>(人或德義可尊作事可法則資備於己說苑云以人之長續<span class='corr'>己</span>之短用人之厚補己之薄故三人同行必有我師焉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>若能依法則</div>
</p></div>
<div class='div-commentary'><p style="margin-left:1em"><span class='note-inline'>(賢人君子言必守法行必遵道服必依制孝經云非法不言非道不行非制不服三者備矣然後能守其宗廟)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>謙謹更周旋</div>
</p></div>
<div class='div-commentary'><p style="margin-left:1em"><span class='note-inline'>(孔子曰善者德之本慈者福之基禮義以仁謙謹立身故仁周聖智守之以愚功備天下守之以讓勇略振世守之以怯富有四海守之以謙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>遙觀七寶山</div>
</p></div>
<div class='div-commentary'><p style="margin-left:1em"><span class='note-inline'>(三身極果眾聖所尊一性靈源諸佛攸仰理高特秀号七寶山迷之則髣髴遙觀悟之則本來真體)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>未到即無緣</div>
</p></div>
<div class='div-commentary'><p style="margin-left:1em"><span class='note-inline'>(迷時而望絕天涯情謂未到悟之乃不離方寸舉體全真仍湏假位修行逢緣利物憑之有作方契無為)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>菩薩因從地</div>
</p></div>
<div class='div-commentary'><p style="margin-left:1em"><span class='note-inline'>(菩薩因地從初發心歷刧三祇登階十聖二嚴雙備六度俱圓解脫道時纖瑕永亡眾善斯足則極果矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>金剛利福田</div>
</p></div>
<div class='div-commentary'><p style="margin-left:1em"><span class='note-inline'>(法界理地是真福田無相體堅有為用利超世妙寶聖号金剛大士頌云金剛喻真智能破惡堅貞)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>祛煩清世界</div>
</p></div>
<div class='div-commentary'><p style="margin-left:1em"><span class='note-inline'>(杲日纔昇重昬自謝聖惠一起煩惱全祛由是世間冲虛法界廓寂從甘露門演清涼澤)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大化法人天</div>
</p></div>
<div class='div-commentary'><p style="margin-left:1em"><span class='note-inline'>(依法性海起自他身應物隨冝光涵器異故被三乘性立三車名法人天機演人天教利資不息大化恒敷)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>智演窮難盡</div>
</p></div>
<div class='div-commentary'><p style="margin-left:1em"><span class='note-inline'>(妙觀察智淨穢土中說法斷疑雨大法雨故二乘莫究十地難窮等覺上人猶迷佛智凡夫下位豈測津涯)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>閑心即是禪</div>
</p></div>
<div class='div-commentary'><p style="margin-left:1em"><span class='note-inline'>(澹慮真境憶念俱忘意馬不馳心猿本伏安閑內適即是禪那)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>苦學皆成癖</div>
</p></div>
<div class='div-commentary'><p style="margin-left:1em"><span class='note-inline'>(人之苦學癖於執迷達士忘情自成麟角為賢為哲達是達非見解過人言行俱遠矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心灰似若愚</div>
</p></div>
<div class='div-commentary'><p style="margin-left:1em"><span class='note-inline'>(外遺世務內守淳元大智若愚合乎自然之道是非不染應乎灰心之機蕩蕩高懷情田不動)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>經書看不倦</div>
</p></div>
<div class='div-commentary'><p style="margin-left:1em"><span class='note-inline'>(百王之典霸國安人尋之則禮樂在躬讀之乃長無猒倦)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>筆硯更相於</div>
</p></div>
<div class='div-commentary'><p style="margin-left:1em"><span class='note-inline'>(君子之人筆硯為首苦學之士詩道為先才思增高功夫甚敏)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>室內明䆫靜</div>
</p></div>
<div class='div-commentary'><p style="margin-left:1em"><span class='note-inline'>(外即虛室明䆫內乃滌心靜慮舉諸塵務以況無為動靜兩途不離於道矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>磨礱道不踈</div>
</p></div>
<div class='div-commentary'><p style="margin-left:1em"><span class='note-inline'>(雅道要精琢磨為上窮究深妙道理何踈永彰富學之名又達人之美)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>翻成閑散誕</div>
</p></div>
<div class='div-commentary'><p style="margin-left:1em"><span class='note-inline'>(大賢之人其心寬廣才氣縱逸情量甚高小莭不拘翻成散誕)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>意外指迷途</div>
</p></div>
<div class='div-commentary'><p style="margin-left:1em"><span class='note-inline'>(識見高奇為學廣博道藝精礭指於迷途)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>向人言福善</div>
</p></div>
<div class='div-commentary'><p style="margin-left:1em"><span class='note-inline'>(知福善者修利樂因果報不虛生處定異恒居快樂遠離惡緣不離自身永招利樂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>福善自機關</div>
</p></div>
<div class='div-commentary'><p style="margin-left:1em"><span class='note-inline'>(人天福善各隨本心出自機關克臻福善廣修妙利獲大勝緣受報殊常能招樂果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>喜怒大張口</div>
</p></div>
<div class='div-commentary'><p style="margin-left:1em"><span class='note-inline'>(喜怒一源發眀各異不生異見心口何殊聞善皆修聞惡即捨達悟之士見處逈深喜怒在身由人巧拙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>愚癡似等閑</div>
</p></div>
<div class='div-commentary'><p style="margin-left:1em"><span class='note-inline'>(世人愚昧不了善囙未達本心謂如閑事下智淺識見不過人輕此自身不修勝利)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>鑊湯知有罪</div>
</p></div>
<div class='div-commentary'><p style="margin-left:1em"><span class='note-inline'>(明知有罪無追悔心晝夜常思造種種惡迷情不了纏縛自身覩此之人如何出離)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>生死暫時間</div>
</p></div>
<div class='div-commentary'><p style="margin-left:1em"><span class='note-inline'>(有大智惠去不善因了生死以暫時覩出離之不遠由人悟解起自剎那方寸之閒必招利樂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>六賊常清淨</div>
</p></div>
<div class='div-commentary'><p style="margin-left:1em"><span class='note-inline'>(未悟之人六賊為煩惱若心悟解六賊為菩提由此智自得出離果心常清淨果報甚高)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>輪廻絕往還</div>
</p></div>
<div class='div-commentary'><p style="margin-left:1em"><span class='note-inline'>(煩惱未盡輪廻不息煩惱若滅更何往還頓悟之人便超勝地)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寂靜人謌詠</div>
</p></div>
<div class='div-commentary'><p style="margin-left:1em"><span class='note-inline'>(聖政惟新天地肅靜謳謌允集華夏同歡詠堯舜之風樂禹湯之化)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>愚情豈易知</div>
</p></div>
<div class='div-commentary'><p style="margin-left:1em"><span class='note-inline'>(愚人之心哲士之志是非各異取捨不同故云人藏其心不可測度)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>但求心自樂</div>
</p></div>
<div class='div-commentary'><p style="margin-left:1em"><span class='note-inline'>(道之至也可以正其性性之隱也可以御其情情不蕩而理自眀性不昧而道自逸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不怕面相欺</div>
</p></div>
<div class='div-commentary'><p style="margin-left:1em"><span class='note-inline'>(夫以道自怡者則外物不能為累矣能達至理何懼面欺君子見機不俟終日)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>枉直回邪滅</div>
</p></div>
<div class='div-commentary'><p style="margin-left:1em"><span class='note-inline'>(必有柱者但舉其直則姦回讒邪之類不得不滅矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>顛狂道德持</div>
</p></div>
<div class='div-commentary'><p style="margin-left:1em"><span class='note-inline'>(能修道德必離狂迷)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>高眀常鑒照</div>
</p></div>
<div class='div-commentary'><p style="margin-left:1em"><span class='note-inline'>(高眀在上指掌可知惟德動天無遠佛屇則鑒照之極復何慮哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>方寸欲何之</div>
</p></div>
<div class='div-commentary'><p style="margin-left:1em"><span class='note-inline'>(奉順天常存乎方寸迷悟之本行之在人)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>獨立關情意</div>
</p></div>
<div class='div-commentary'><p style="margin-left:1em"><span class='note-inline'>(獨步凝神怡然寓目覆載之內豈不関情偶興懷感之心寧泯聖賢之念)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>鏘洋合古今</div>
</p></div>
<div class='div-commentary'><p style="margin-left:1em"><span class='note-inline'>(禮樂征伐聖人之制古今事跡先王所修未有不動懷者哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>推遷閑歲月</div>
</p></div>
<div class='div-commentary'><p style="margin-left:1em"><span class='note-inline'>(行無為之化安大平之民雖日月以雅移且道德而不泯)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>未洽庶民心</div>
</p></div>
<div class='div-commentary'><p style="margin-left:1em"><span class='note-inline'>(未明求衣俟旰方食孜孜治道豈眠遑寧猶未洽於民心常責躬而罪己尚或祁寒暑雨而發怨嗟故順天從人日慎一日使民富庶而無議也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>碧照浮空色</div>
</p></div>
<div class='div-commentary'><p style="margin-left:1em"><span class='note-inline'>(止水鑒物能照幽沉碧落擬空纖塵不礙大眀委照萬象皆呈如君御天普利天下)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>紅分次第深</div>
</p></div>
<div class='div-commentary'><p style="margin-left:1em"><span class='note-inline'>(萬象森羅真空朗照素風煦嫗展翠開紅既悟陰功自彡火苐發生之惠莫越於斯)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>景風聽有韻</div>
</p></div>
<div class='div-commentary'><p style="margin-left:1em"><span class='note-inline'>(順時行<span class='corr'>之</span>品物咸亨帝道熙熙景風蕩蕩士民樂業達于聽聞)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>盡入舜絃琴</div>
</p></div>
<div class='div-commentary'><p style="margin-left:1em"><span class='note-inline'>(舜造五絃琴以歌南風今天成地平時康俗阜靜惟論道動必從人故樂府傳於舜琴也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>自古證於今</div>
</p></div>
<div class='div-commentary'><p style="margin-left:1em"><span class='note-inline'>(法古道以御今理無不顯具三五巳還典謨誥命煥然可知也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>思量事轉深</div>
</p></div>
<div class='div-commentary'><p style="margin-left:1em"><span class='note-inline'>(必窮微盡性隨方任圓雖動有多歧而咸歸一致)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>公私千定日</div>
</p></div>
<div class='div-commentary'><p style="margin-left:1em"><span class='note-inline'>(公於道者則物無不應私於<span class='corr'>己</span>者則義有所乖似谷應聲如形赴影即無不定也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真偽萬般心</div>
</p></div>
<div class='div-commentary'><p style="margin-left:1em"><span class='note-inline'>(真偽相紛是非袒乱倐忽千變肸蠁萬端故書云作德則心逸日休作偽則心勞日拙也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>富貴驕貪失</div>
</p></div>
<div class='div-commentary'><p style="margin-left:1em"><span class='note-inline'>(富者不能知足即貪也貴者不能自守即驕也此二者之為失斷可知也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>榮枯豈易尋</div>
</p></div>
<div class='div-commentary'><p style="margin-left:1em"><span class='note-inline'>(榮之與枯二皆相待必不能以道而處之以德而守之則情有所拘性有所滯也不曰難乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>姦邪終不久</div>
</p></div>
<div class='div-commentary'><p style="margin-left:1em"><span class='note-inline'>(且精純其志王直其行者立功立事猶恐失之豈姦邪者而能久哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>君子尚難任</div>
</p></div>
<div class='div-commentary'><p style="margin-left:1em"><span class='note-inline'>(夫君子在家即以純儉事親必盡其孝也在國即以直道事君必盡其忠也芳乃承其顏色保乎公忠受其榮祿取其富貴君子尚難任況小人乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>為人能省<span class='corr'>己</span></div>
</p></div>
<div class='div-commentary'><p style="margin-left:1em"><span class='note-inline'>(夫人之生也稟五才之秀為萬物之靈苟不能虛<span class='corr'>己</span>以崇仁省躬而自誡則求獨善也或未之得況兼濟也又何能為)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>就靜亦皆忙</div>
</p></div>
<div class='div-commentary'><p style="margin-left:1em"><span class='note-inline'>(雖長短之相形而動靜之交養必以靜而求靜別感之甚矣必以動而忘動則智莫大焉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>春去秋來定</div>
</p></div>
<div class='div-commentary'><p style="margin-left:1em"><span class='note-inline'>(春以之生則萬物熙熙焉秋以之肅則萬物凄凄焉此天地之為信也大矣又何不定之有)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>年諸日遠長</div>
</p></div>
<div class='div-commentary'><p style="margin-left:1em"><span class='note-inline'>(雖暑往寒來歲時必定而年移事改去道弥長顧功業以雖優念分陰之可惜)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>英姿終有異</div>
</p></div>
<div class='div-commentary'><p style="margin-left:1em"><span class='note-inline'>(奇材異器為時而生而況道可佐君功堪衛社者哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>賤品足顛狂</div>
</p></div>
<div class='div-commentary'><p style="margin-left:1em"><span class='note-inline'>(道之貴也為處尊高性之愚也必同賤品守其質直補過猶懸況踵顛狂之跡乎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>蠢動含靈性</div>
</p></div>
<div class='div-commentary'><p style="margin-left:1em"><span class='note-inline'>(或迷雲障蔽真性不通唯在精修乃達至理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善生惡自亡</div>
</p></div>
<div class='div-commentary'><p style="margin-left:1em"><span class='note-inline'>(明來闇謝智起惑亡雖見諦以不同且緣生而類此)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無窮思廣大</div>
</p></div>
<div class='div-commentary'><p style="margin-left:1em"><span class='note-inline'>(智周萬物物無不遍通幽洞微窮理盡性莫尚乎靈智也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>幽隱便知深</div>
</p></div>
<div class='div-commentary'><p style="margin-left:1em"><span class='note-inline'>(女微幽隱性本縱橫非大智無以明乎心非妙性無以彰乎本心本既眀得非染也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>智達千經論</div>
</p></div>
<div class='div-commentary'><p style="margin-left:1em"><span class='note-inline'>(經則詮真即妄論万破執遣邪智者明諸何往弗濟也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>方關一寸心</div>
</p></div>
<div class='div-commentary'><p style="margin-left:1em"><span class='note-inline'>(萬法千差本從心起離心無法離法無心心法融通不踰方寸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>聦眀懷往古</div>
</p></div>
<div class='div-commentary'><p style="margin-left:1em"><span class='note-inline'>(依經得旨尋論悟心懷往哲之法門遵思齊之閫奧)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>曩刧順從今</div>
</p></div>
<div class='div-commentary'><p style="margin-left:1em"><span class='note-inline'>(今古道合事理源通符往刧之進修冥此時之證悟)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>此理人湏信</div>
</p></div>
<div class='div-commentary'><p style="margin-left:1em"><span class='note-inline'>(理既窮真達妄信湏合道奉常華嚴經云信是道源功德母)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>周旋子細尋</div>
</p></div>
<div class='div-commentary'><p style="margin-left:1em"><span class='note-inline'>(性含法界理貫河沙自非專一之心曷契未萌之眹)</span>。</p>
</div></div>
<p class='juan'>御製秘藏詮幽隱律詩卷第二十二</p>
<div class='div-w'><p style="margin-left:1em">丁未歲高麗國大藏都監奉敕雕造</p>
</div></div>
</div><!-- end of div[@id='body'] -->
</body></html>