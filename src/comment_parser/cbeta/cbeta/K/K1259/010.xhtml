<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>御製秘藏詮</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu20' />
<p class='juan'>御製秘藏詮卷第十　　　　　　　車</p>
<div class='div-other'><a id='mulu21' />
<div class='div-orig'><p style="text-indent:0em" class="lg-abnormal"><div class='lg-row'>義解無生智</div>
</p></div>
<div class='div-commentary'><p style="margin-left:1em"><span class='note-inline'>(至理深玄旨趣微妙言詮雖貫智本無生維摩經云文字性離是即解脫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無生智不來</div>
</p></div>
<div class='div-commentary'><p style="margin-left:1em"><span class='note-inline'>(諸法本寂妙智無來照體不立澄湛自如維摩經云於第一義而不動)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非智亦非解</div>
</p></div>
<div class='div-commentary'><p style="margin-left:1em"><span class='note-inline'>(理事融通性相交徹證智之心既非尋思之解亦絕楞伽經云非佛非真諦非因亦非果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>上智豈能開</div>
</p></div>
<div class='div-commentary'><p style="margin-left:1em"><span class='note-inline'>(智窮解寂妙湛理凝就本而談豈能開演般若論云斯乃無名之法非言之所能言)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>起徧知心識</div>
</p></div>
<div class='div-commentary'><p style="margin-left:1em"><span class='note-inline'>(識雖了別心且能緣起智徧觀悲皆虛幻圓覺經云一切諸眾生身心皆如幻)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>六情何足戀</div>
</p></div>
<div class='div-commentary'><p style="margin-left:1em"><span class='note-inline'>(六情散亂心識馳流幻妄不真復何攀戀圓覺經云六根四大中外合成妄有緣氣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一燈然百燈</div>
</p></div>
<div class='div-commentary'><p style="margin-left:1em"><span class='note-inline'>(解心智朗如室燈光復照昬迷燈燈續焰華嚴經云思惟發是願我當作世燈)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>恒作法輪轉</div>
</p></div>
<div class='div-commentary'><p style="margin-left:1em"><span class='note-inline'>(自智解起復教餘人他智隨解法輪義彰維摩經云三轉法輪於大千)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法教世尊說</div>
</p></div>
<div class='div-commentary'><p style="margin-left:1em"><span class='note-inline'>(教則三乘頓漸咸貫機冝說則悲利化生流從法界位超諸聖号曰世尊軓物解生可居法稱寶積經云道師發起大悲心為說無雜真法界)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈觀大化身</div>
</p></div>
<div class='div-commentary'><p style="margin-left:1em"><span class='note-inline'>(大化身起運智觀機垂訓益生咸資善利華嚴經云我見尊妙身相好自莊嚴)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>乾坤皆徧照</div>
</p></div>
<div class='div-commentary'><p style="margin-left:1em"><span class='note-inline'>(佛心無私平等一照化洽乾坤令歸中道法華經云深達罪福相徧照於十方)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>得達渡迷津</div>
</p></div>
<div class='div-commentary'><p style="margin-left:1em"><span class='note-inline'>(得達真理深渡迷津永踐無餘恒居常樂華嚴經云正覺功德大智出普達境界到彼岸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>旨趣高千億</div>
</p></div>
<div class='div-commentary'><p style="margin-left:1em"><span class='note-inline'>(談妙旨也理高千古論深玄也言絕百家良由智尚不窺心豈能測法華經云故諸經中㝡為其上)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>花開有舊新</div>
</p></div>
<div class='div-commentary'><p style="margin-left:1em"><span class='note-inline'>(曠刧未悟虛妄纏心一念頓圓情塵俱遣如花開先後說有舊新法華經云香風時來吹去萎花)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>山河及大地</div>
</p></div>
<div class='div-commentary'><p style="margin-left:1em"><span class='note-inline'>(對情有隔在理融通山河大地全即自心法界觀云山河石壁不相妨即是智通無罣礙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>鄙我利他人</div>
</p></div>
<div class='div-commentary'><p style="margin-left:1em"><span class='note-inline'>(行利他心歸惡自我所求善事普濟於人梵網經云好事與他人惡事自歸<span class='corr'>己</span>)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄閫難知盡</div>
</p></div>
<div class='div-commentary'><p style="margin-left:1em"><span class='note-inline'>(玄則交羅性相閫乃開閇有規教旨幽深智難究盡法華經云意趣難知)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>熙然大法身</div>
</p></div>
<div class='div-commentary'><p style="margin-left:1em"><span class='note-inline'>(大則徧滿如空法乃凝然不動無為之功德河沙離障之法身出顯起信論云法界一相即是如來平等法身)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>窮之不可極</div>
</p></div>
<div class='div-commentary'><p style="margin-left:1em"><span class='note-inline'>(法理深玄無為至極妙解之智難窮洞照之心莫測無名論云隨之弗得其蹤迎之同見其首)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>筏渡愛河津</div>
</p></div>
<div class='div-commentary'><p style="margin-left:1em"><span class='note-inline'>(筏乘智慧河渡愛津岸至無為心居解脫維摩經云稽首<span class='corr'>已</span>到於彼岸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>疑執無邊際</div>
</p></div>
<div class='div-commentary'><p style="margin-left:1em"><span class='note-inline'>(三世因果猶豫偏增良由未證真常所以疑心無際法華經云今者四眾咸皆有疑)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不疑却自見</div>
</p></div>
<div class='div-commentary'><p style="margin-left:1em"><span class='note-inline'>(無疑頃刻自見本心了解剎郍悟圓實際寶積經云疑惑<span class='corr'>已</span>除知汝意樂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清淨苦海間</div>
</p></div>
<div class='div-commentary'><p style="margin-left:1em"><span class='note-inline'>(虛妄大海深廣無涯苦逼身心漂淪不息中含淨性其理本如圓覺經云十方眾生圓覺清淨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>明月光如練</div>
</p></div>
<div class='div-commentary'><p style="margin-left:1em"><span class='note-inline'>(長霄雲靜月皎太虛妄盡習除佛心自朗寶積經云弥樓妙寶流熖光亦如秋月無氛翳)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>幽化乾坤外</div>
</p></div>
<div class='div-commentary'><p style="margin-left:1em"><span class='note-inline'>(幽謂幽深化乃聖化通徹乾坤恒周法界一切有情平等具足華嚴經云充滿法界悉現一切)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>逍遙道可貧</div>
</p></div>
<div class='div-commentary'><p style="margin-left:1em"><span class='note-inline'>(逍遙真趣妙智恒觀履道安貧清虛自遠淨名經云富有七勝財)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>邪宗難間隔</div>
</p></div>
<div class='div-commentary'><p style="margin-left:1em"><span class='note-inline'>(是非紛糺正理難移異執多端真心莫隔迷由邪見悟即真宗圓覺經云邪師過謬非眾生咎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈眼視相親</div>
</p></div>
<div class='div-commentary'><p style="margin-left:1em"><span class='note-inline'>(慈眼悲心有緣恒視智身願力應念長周利物導迷豈唯一致法華經云慈眼視眾生福聚海無量)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大哉調御力</div>
</p></div>
<div class='div-commentary'><p style="margin-left:1em"><span class='note-inline'>(大哉即讚仰之詞調御則調攝有情控御當機咸令得益智無能屈名之為力下生經云十力世尊甚希有)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>廣法混穹旻</div>
</p></div>
<div class='div-commentary'><p style="margin-left:1em"><span class='note-inline'>(深廣妙法智證則混然無邊旦指穹旻要彰妙理華嚴經云離垢清淨身如空滿十方)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無執非常說</div>
</p></div>
<div class='div-commentary'><p style="margin-left:1em"><span class='note-inline'>(妄盡執無真心顯現機緣若備應化隨生授道觀根恒宣妙理圓覺經云得離諸幻當為汝說)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非因即是真</div>
</p></div>
<div class='div-commentary'><p style="margin-left:1em"><span class='note-inline'>(果證既寂因亦本非千差而徹偏真源稱理而圓融不二法界觀云森羅萬象並皆如)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>信施及天下</div>
</p></div>
<div class='div-commentary'><p style="margin-left:1em"><span class='note-inline'>(信則心淨為性施乃輟己惠他由信徹真源行施方及天下八大人覺經云菩薩行施等念怨親)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>終依塔廟親</div>
</p></div>
<div class='div-commentary'><p style="margin-left:1em"><span class='note-inline'>(遺形真體咸欲躬承歸想而靜默澄心精絜而安閑誦念華嚴經云禪思誦念造立塔廟諸妙形像)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眾生具佛性</div>
</p></div>
<div class='div-commentary'><p style="margin-left:1em"><span class='note-inline'>(佛性周普猶若虛空徧四生而體恒無減在賢聖而妙理無增起信論云所謂一切法真如平等不增減故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>智識定人倫</div>
</p></div>
<div class='div-commentary'><p style="margin-left:1em"><span class='note-inline'>(識心洞達處人倫而修禮樂智慧開照趣解脫而求妙因華嚴經云聦明聖達智慧超倫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>興善求諸佛</div>
</p></div>
<div class='div-commentary'><p style="margin-left:1em"><span class='note-inline'>(善心興樂要證菩提諦信恭誠願垂智照下生經云恭勤信受渴仰大師)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妄緣自不見</div>
</p></div>
<div class='div-commentary'><p style="margin-left:1em"><span class='note-inline'>(妄緣顛倒迷障遂增不能自見真心安可了達實相法華經云入邪見稠林不聞佛名字)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眼前黑闇中</div>
</p></div>
<div class='div-commentary'><p style="margin-left:1em"><span class='note-inline'>(癡心黑闇妙道難分慧眼若開無為自顯楞嚴經云我今眼前唯觀黑闇)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>此法如霜霰</div>
</p></div>
<div class='div-commentary'><p style="margin-left:1em"><span class='note-inline'>(貪癡邪見妄體全空霜霰電雲俱如幻有寶積經云世間本性聚沫陽焰泡幻芭蕉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>智超雲水淨</div>
</p></div>
<div class='div-commentary'><p style="margin-left:1em"><span class='note-inline'>(智謂四智菩提成自受用身名超起變化身陰覆有情如雲眾生信心如水無染名淨華嚴經云眾生心水淨菩提影現中)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>絕影亦無塵</div>
</p></div>
<div class='div-commentary'><p style="margin-left:1em"><span class='note-inline'>(塵影是色法身非色以無垢真如為體絕有影像塵垢故楞嚴經云於妙圓中本無有物)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妄相迷途隔</div>
</p></div>
<div class='div-commentary'><p style="margin-left:1em"><span class='note-inline'>(妄相即有為相非是無為實相迷人執妄為真見想即為阻隔般若論云妄相非真佛)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>終為不悟人</div>
</p></div>
<div class='div-commentary'><p style="margin-left:1em"><span class='note-inline'>(凡夫固執背覺合塵不悟真空攀緣諸境法華經云不覺內衣裏有無價寶珠)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>我聞如是說</div>
</p></div>
<div class='div-commentary'><p style="margin-left:1em"><span class='note-inline'>(我謂諸蘊世俗假者聞謂耳識聽聞如即指義是謂定詞如斯妙義是佛所說智度論云如是我聞生信也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不達謾勞神</div>
</p></div>
<div class='div-commentary'><p style="margin-left:1em"><span class='note-inline'>(一切眾生不達識中菩提種子及自涅槃無始已來不修勝行謾勞神用法華經云迷惑不信受破法墮惡道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>及見無言盡</div>
</p></div>
<div class='div-commentary'><p style="margin-left:1em"><span class='note-inline'>(證悟名見理本無言證理之時名言道斷維摩經云法無名字言語斷故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>茫然無所親</div>
</p></div>
<div class='div-commentary'><p style="margin-left:1em"><span class='note-inline'>(茫然者無涯深遠之㒵顯於真如不同有為無其彼此何更親踈般若頌云法中無彼此理上豈親踈)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真本清如水</div>
</p></div>
<div class='div-commentary'><p style="margin-left:1em"><span class='note-inline'>(真如本有性自無為體寂疑常清如湛水淨無垢染攝論云清淨法界體即真如)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>濁緣豈得親</div>
</p></div>
<div class='div-commentary'><p style="margin-left:1em"><span class='note-inline'>(法身寂靜眾聖所依五濁業緣豈能親近楞嚴經云從始入終五疊渾濁不能染污)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>常如眀智者</div>
</p></div>
<div class='div-commentary'><p style="margin-left:1em"><span class='note-inline'>(常如者真如也體自恒常無有遷變智者了達悟解分明唯內證知法華經云智慧明了故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>甚處有艱辛</div>
</p></div>
<div class='div-commentary'><p style="margin-left:1em"><span class='note-inline'>(我法未斷煩惱長拘證悟無生艱辛非有法華經云唯了此事更無餘事)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>念悉信無常</div>
</p></div>
<div class='div-commentary'><p style="margin-left:1em"><span class='note-inline'>(悉者察也悉察有為念念遷變剎郍不住信是無常圓覺經云念念生滅即是無常)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>修行興大善</div>
</p></div>
<div class='div-commentary'><p style="margin-left:1em"><span class='note-inline'>(修謂進修萬行興謂興發大乘趣求無上菩提成就無漏福慧名為大善金剛經云修一切善法即得阿耨菩提)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈心起大悲</div>
</p></div>
<div class='div-commentary'><p style="margin-left:1em"><span class='note-inline'>(如來因修二利果感三身應現慈心開接迷悶常起大悲楞嚴經云唯垂大悲開發迷悶)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>但鄙貪癡戀</div>
</p></div>
<div class='div-commentary'><p style="margin-left:1em"><span class='note-inline'>(但者獨也鄙者嫌也令其三界眾生嫌棄貪癡戀著六塵法華經云汝等莫得樂住三界色聲香味觸也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慧性歸元化</div>
</p></div>
<div class='div-commentary'><p style="margin-left:1em"><span class='note-inline'>(慧謂智慧性者體也運智慧心化有情類皆歸正理攝相就性即是一真法華經云化一切眾生皆令入佛道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>綿綿若守真</div>
</p></div>
<div class='div-commentary'><p style="margin-left:1em"><span class='note-inline'>(綿綿即不斷之詞彰於理體綿綿若存用之不勤守其真德離於染淨涅槃經云了了明見佛性故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>有無通性相</div>
</p></div>
<div class='div-commentary'><p style="margin-left:1em"><span class='note-inline'>(有無二法相對得名在相不可言無約性豈能執有楞嚴經云有無俱遣名之為真)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>解了自清神</div>
</p></div>
<div class='div-commentary'><p style="margin-left:1em"><span class='note-inline'>(解了者悟彼法性本自凝然若達一體全真悟解自清神智唯識論云真智發生顯彼性相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>說亦真常道</div>
</p></div>
<div class='div-commentary'><p style="margin-left:1em"><span class='note-inline'>(說謂演說如來所演言教不離法界說而無說名真常道金剛經云無法可說是名說法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妙果論祇園</div>
</p></div>
<div class='div-commentary'><p style="margin-left:1em"><span class='note-inline'>(轉依之果名妙世尊於祇陁園中為湏菩提等談論真常之理金剛經云在祇樹給孤獨園)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>能成諦信事</div>
</p></div>
<div class='div-commentary'><p style="margin-left:1em"><span class='note-inline'>(能成是果諦信是因證無為事時並自熏習諦信所感金剛經云信解受持是人成就第一希有)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寂靜本因言</div>
</p></div>
<div class='div-commentary'><p style="margin-left:1em"><span class='note-inline'>(法身寂靜唯內證知本體圓明因言悟解勝鬘經云河沙刧中行六波羅蜜不如有人暫時手執經卷)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理究真空理</div>
</p></div>
<div class='div-commentary'><p style="margin-left:1em"><span class='note-inline'>(理即所證究謂窮究說大乘教窮究真空破彼二乘執有相故顯於妙理法華經云唯佛與佛乃能究盡)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈悲号世尊</div>
</p></div>
<div class='div-commentary'><p style="margin-left:1em"><span class='note-inline'>(慈化眾生悲濟苦難隨機方便勸教有情人天崇重故名世尊法華經云世尊大慈慜)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>湛然虛妄境</div>
</p></div>
<div class='div-commentary'><p style="margin-left:1em"><span class='note-inline'>(真理湛然有為虛妄泯相歸性幻境非侵不隨變異圓覺經云遠離一切幻化虛妄境故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>魔眾靜無諠</div>
</p></div>
<div class='div-commentary'><p style="margin-left:1em"><span class='note-inline'>(金剛座上佛初成道入慈心定降伏天魔眾不能動靜無所諠淨名經云而現降眾魔)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>恒星不見時</div>
</p></div>
<div class='div-commentary'><p style="margin-left:1em"><span class='note-inline'>(佛生王宮恒星不現放光洞耀表破昬衢如來興示相因緣眾生以根孰悟道楞嚴經云從我因緣心得開悟)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>我佛行方便</div>
</p></div>
<div class='div-commentary'><p style="margin-left:1em"><span class='note-inline'>(我佛者釋迦佛也眾生根性利鈍不同談教有空功施方便後說真實令趣佛慧法華經云是故以方便引汝趣佛慧)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>金鑛混精光</div>
</p></div>
<div class='div-commentary'><p style="margin-left:1em"><span class='note-inline'>(因位之中覆蔽真理喻如金鑛混於精光楞嚴經云又如金鑛雜於精金故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>成後終無變</div>
</p></div>
<div class='div-commentary'><p style="margin-left:1em"><span class='note-inline'>(三僧祇刧五位進修佛果既成更無變異圓覺經云既<span class='corr'>已</span>成金不重為鑛)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮緫如來藏</div>
</p></div>
<div class='div-commentary'><p style="margin-left:1em"><span class='note-inline'>(詮謂能詮教緫謂四緫持法義呪忍所眀並属如來藏故楞嚴經云淺深同說法頂禮如來藏)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清流萬法源</div>
</p></div>
<div class='div-commentary'><p style="margin-left:1em"><span class='note-inline'>(清流喻水體即真如與其萬法為源一切有為作性淨名經云一切法亦如也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>隨情登覺道</div>
</p></div>
<div class='div-commentary'><p style="margin-left:1em"><span class='note-inline'>(隨其有情根性差別理無頓漸悟有不同行滿三祇皆登覺道法華經云如是諸人等皆<span class='corr'>已</span>成佛道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>何用使心權</div>
</p></div>
<div class='div-commentary'><p style="margin-left:1em"><span class='note-inline'>(權者權法之義方便之門雖說三乘不拘中道使至實所自證真空法華經云汝今勤精進當共至寶所)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>求利他人益</div>
</p></div>
<div class='div-commentary'><p style="margin-left:1em"><span class='note-inline'>(希求菩提勸行六度善巧方便以利他人令證常身是大饒益金剛經云為利益一切眾生應如是布施)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄談不可論</div>
</p></div>
<div class='div-commentary'><p style="margin-left:1em"><span class='note-inline'>(玄謂玄妙二空真理離相寂然絕諸談論法華經云諸法寂滅相不可以言宣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真如常不動</div>
</p></div>
<div class='div-commentary'><p style="margin-left:1em"><span class='note-inline'>(法華䟽云有為有三品中品可遷動可隨上品進轉可隨下品退敗真如不尓法華經云不動不退不轉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>經重法王尊</div>
</p></div>
<div class='div-commentary'><p style="margin-left:1em"><span class='note-inline'>(經者貫花義崇重法王三界獨尊無漏言教難可值遇法華經云無量國中乃至名字不可得聞)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>解即非常見</div>
</p></div>
<div class='div-commentary'><p style="margin-left:1em"><span class='note-inline'>(解謂證解無漏妙慧證解真空鑒達不昬即非常見般若頌云愚人看似妄智者見唯真)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>其中事鄙煩</div>
</p></div>
<div class='div-commentary'><p style="margin-left:1em"><span class='note-inline'>(真見道中理事㸦融其相俱泯麤鄙煩惱即時䪺除淨妙二慧隨應自灦般若頌云所知煩惱障空中無所依)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不能隨境變</div>
</p></div>
<div class='div-commentary'><p style="margin-left:1em"><span class='note-inline'>(變謂變通境即境事禪定起說不隨妄轉法華經云從禪定起為諸國王開化演暢其心安隱)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>容易過朝昬</div>
</p></div>
<div class='div-commentary'><p style="margin-left:1em"><span class='note-inline'>(任性隨緣名為容易了空本際能過朝昬內鑒斯明外物無滯法華經云六十小劫謂如食頃)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>習性盡由心</div>
</p></div>
<div class='div-commentary'><p style="margin-left:1em"><span class='note-inline'>(十住菩薩求趣菩提熏習內心習<span class='corr'>已</span>成性聞思修慧念念相資攝論云外或無熏習非內種應知)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>愁人不自鍊</div>
</p></div>
<div class='div-commentary'><p style="margin-left:1em"><span class='note-inline'>(煩惱昬昧覆蔽妙眀䪺悟真乘不假修鍊楞嚴經云自蔽妙眀受此淪溺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如珠走碧天</div>
</p></div>
<div class='div-commentary'><p style="margin-left:1em"><span class='note-inline'>(捐虛空際拂去迷雲喻如摩尼珠洞徹真理故楞嚴經云日輪昇天照耀無礙彰如珠矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>所在得圓轉</div>
</p></div>
<div class='div-commentary'><p style="margin-left:1em"><span class='note-inline'>(如彼圓珠得用無滯華嚴經云如摩尼珠暎於五色隨彼顯現)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>證悟無生事</div>
</p></div>
<div class='div-commentary'><p style="margin-left:1em"><span class='note-inline'>(證謂智證悟即悟解佛果位中證悟圓滿無生忍故維摩經云得無生忍)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>禪波潤法門</div>
</p></div>
<div class='div-commentary'><p style="margin-left:1em"><span class='note-inline'>(禪河寂靜定水波澄止觀神通灌潤法門華嚴經云諸念神通止觀等無量方便諸法門)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人心自不定</div>
</p></div>
<div class='div-commentary'><p style="margin-left:1em"><span class='note-inline'>(人即凡夫心能緣慮凡夫妄心不悟圓常曾無變易圓覺經云譬如動目能搖湛水即人心自不定)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>邪浪逐風喧</div>
</p></div>
<div class='div-commentary'><p style="margin-left:1em"><span class='note-inline'>(邪浪即四瀑流風謂八風未獲正報被風喧雜漂流邪浪楞嚴經云境等風所擊恒起諸識浪)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>志極恒沙界</div>
</p></div>
<div class='div-commentary'><p style="margin-left:1em"><span class='note-inline'>(志極者不悟真空有相行施寶滿恒沙世界感果在於人天執相迷因非達無礙金剛經云以恒河沙等世界七寶布施)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>廻邪起妄言</div>
</p></div>
<div class='div-commentary'><p style="margin-left:1em"><span class='note-inline'>(迴邪者佛起隨機言教廻勸邪徒令成正果楞嚴經云若諸眾生愛樂術數而為說法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>纖毫俱不是</div>
</p></div>
<div class='div-commentary'><p style="margin-left:1em"><span class='note-inline'>(如來示相化喻令修導彼群迷隨情應設泯相歸真纖毫俱遣般若頌云相寂名亦遣心融境亦亡)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寂靜豈知元</div>
</p></div>
<div class='div-commentary'><p style="margin-left:1em"><span class='note-inline'>(法身寂靜因位難知自受用身方能證會二乘趣寂未辯所歸般若頌云趣寂不知歸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>果報分眀定</div>
</p></div>
<div class='div-commentary'><p style="margin-left:1em"><span class='note-inline'>(果起酬因名之為報勸行六度定感菩提般若頌云生因於此日證果未來時)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>應同野馬奔</div>
</p></div>
<div class='div-commentary'><p style="margin-left:1em"><span class='note-inline'>(上士眀真始顯不遷之義凡夫昧識難知得法之源楞嚴經云如彼野馬熠熠不停)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>百川歸大海</div>
</p></div>
<div class='div-commentary'><p style="margin-left:1em"><span class='note-inline'>(佛化情類會同真性喻百川流注咸歸大海體非有異華嚴經云能飲一切水令海不流溢)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>難辯舊波痕</div>
</p></div>
<div class='div-commentary'><p style="margin-left:1em"><span class='note-inline'>(平等一性理事㸦融如海湧波固無定相法華經云其法一味解脫涅槃)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>除假要歸真</div>
</p></div>
<div class='div-commentary'><p style="margin-left:1em"><span class='note-inline'>(去除假相虛妄六塵要悟真常圓眀四智楞嚴經云若有一人發真歸源即除假相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>魔心終是戀</div>
</p></div>
<div class='div-commentary'><p style="margin-left:1em"><span class='note-inline'>(魔隨邪境妄心搖動迷惑戀著終難出離楞嚴經云落愛見魔失菩提性終是戀故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因緣性亦空</div>
</p></div>
<div class='div-commentary'><p style="margin-left:1em"><span class='note-inline'>(如來示現眾生為因應感為緣悟法界性因之與緣體無所有故得空名華嚴經云雖順世間如是說體性清淨如虛空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法共恒沙轉</div>
</p></div>
<div class='div-commentary'><p style="margin-left:1em"><span class='note-inline'>(以心求法了無所得三際諸佛如恒河沙共談流轉楞嚴經云恒沙諸佛同共宣說)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因中洪水大</div>
</p></div>
<div class='div-commentary'><p style="margin-left:1em"><span class='note-inline'>(因中起行常發勝心廣護大乘曾無退轉法諭於水暜利無邊涅槃經云為護正法以大乘水而自澡浴)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>驚波濁浪渾</div>
</p></div>
<div class='div-commentary'><p style="margin-left:1em"><span class='note-inline'>(佛以慈悲驚覺情類令斷五濁邪浪令入真源法華經云諸佛出於五濁惡世)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無心風自止</div>
</p></div>
<div class='div-commentary'><p style="margin-left:1em"><span class='note-inline'>(禪定相應常依真理內心寂靜外緣不生雖居風界邪風自止涅槃經云於風起定心不亂故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清淨理歸源</div>
</p></div>
<div class='div-commentary'><p style="margin-left:1em"><span class='note-inline'>(障染盡故理寂無為性淨妙明皆歸真趣金剛頌云欲達真如理應當識本源)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>義遠諸天眾</div>
</p></div>
<div class='div-commentary'><p style="margin-left:1em"><span class='note-inline'>(說大乘義遠化諸天使悟本心令眾解脫楞嚴經云若有諸天樂出天倫我現天身而為說法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>情迷白日昬</div>
</p></div>
<div class='div-commentary'><p style="margin-left:1em"><span class='note-inline'>(有情迷解不悟真空佛性如白日顯然盲人則自長昬昧維摩經云而盲者過非日月咎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如來傳秘教</div>
</p></div>
<div class='div-commentary'><p style="margin-left:1em"><span class='note-inline'>(傳謂傳說如來為諸菩薩傳說二空秘密之藏圓覺經云大悲世尊廣為菩薩開秘密之藏)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>愚見與誰論</div>
</p></div>
<div class='div-commentary'><p style="margin-left:1em"><span class='note-inline'>(凡夫愚癡見解非真無智了達執迷為是自既無能與誰所論涅槃經云當知是人愚癡無智)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法偈周遷徧</div>
</p></div>
<div class='div-commentary'><p style="margin-left:1em"><span class='note-inline'>(法即教法偈謂偈頌以多偈頌讚諸法王法華經云以千萬偈讚諸法王)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>任從經百千</div>
</p></div>
<div class='div-commentary'><p style="margin-left:1em"><span class='note-inline'>(遇佛教示頓悟妙明如得寶珠非生苦惱任經百千沙劫真性常自坦然法華經云過於百千劫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>菩提真是果</div>
</p></div>
<div class='div-commentary'><p style="margin-left:1em"><span class='note-inline'>(大乘菩提解脫之果一得常得故以名真涅槃經云菩薩大願路趣一切如來菩提果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>萬代劫中傳</div>
</p></div>
<div class='div-commentary'><p style="margin-left:1em"><span class='note-inline'>(自受用身廣大法樂五蘊相續常無改變萬代劫中傳說不盡華嚴經云十方諸如來於無量劫說不盡)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>想念情中實</div>
</p></div>
<div class='div-commentary'><p style="margin-left:1em"><span class='note-inline'>(想念諸佛安樂菩提情中棄捨於妄緣禪定常居於實際華嚴經云若了實際見真如故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如露亦如電</div>
</p></div>
<div class='div-commentary'><p style="margin-left:1em"><span class='note-inline'>(觀喻世間身如露珠太陽纔昇即落有為諸法如電隨起即滅不似真常無有變異金剛經云如露亦如電)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>端坐利羣生</div>
</p></div>
<div class='div-commentary'><p style="margin-left:1em"><span class='note-inline'>(端坐者佛在定中運神通力巧應方便利濟羣生華嚴經云其身端坐悉充滿此是三昧神通力)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無剎佛不現</div>
</p></div>
<div class='div-commentary'><p style="margin-left:1em"><span class='note-inline'>(佛具慈悲無有剎土不現其身華嚴經云恒沙佛剎有世界名娑婆彼土有佛名釋迦牟尼)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>達意忘虛幻</div>
</p></div>
<div class='div-commentary'><p style="margin-left:1em"><span class='note-inline'>(通達心識悟解真空寂靜而妄緣不生虛幻而一切非有般若心經云照見五蘊皆空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄機有後先</div>
</p></div>
<div class='div-commentary'><p style="margin-left:1em"><span class='note-inline'>(玄機妙理本體凝然根性不同悟有先後金剛經云皆以無為法而有差別)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一言如道合</div>
</p></div>
<div class='div-commentary'><p style="margin-left:1em"><span class='note-inline'>(理智混融法法皆歸如離相寂然本疑道合維摩經云寂滅是菩提離諸相故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>超證自依緣</div>
</p></div>
<div class='div-commentary'><p style="margin-left:1em"><span class='note-inline'>(超越生死果證菩提福慧周圓能含萬德梵網經云我今盧舍郍方坐蓮華臺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄寂非無相</div>
</p></div>
<div class='div-commentary'><p style="margin-left:1em"><span class='note-inline'>(真常妙理清淨湛然非相非空不生不滅又豈可言說也無量義經云無相不相是真實相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>先袪有妄緣</div>
</p></div>
<div class='div-commentary'><p style="margin-left:1em"><span class='note-inline'>(先袪二障煩惱不生悟彼是空妄緣不有智生惑滅破彼我法法華經云然彼長者無處妄之咎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>根塵能泯滅</div>
</p></div>
<div class='div-commentary'><p style="margin-left:1em"><span class='note-inline'>(六根六境能泯滅者塵垢不染妙慧發生無漏識心因此生長法華經云㽵嚴六根皆令清淨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>金地見青蓮</div>
</p></div>
<div class='div-commentary'><p style="margin-left:1em"><span class='note-inline'>(布金為地建大道塲佛成道時金剛座上如見青蓮華甚為希有金光眀經云清淨無垢如青蓮華)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>幽巖修道行</div>
</p></div>
<div class='div-commentary'><p style="margin-left:1em"><span class='note-inline'>(將成道行非止幽巖捨棄妄緣求證正覺維摩經云憶念我昔曾於林中宴坐樹下)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>為事信天緣</div>
</p></div>
<div class='div-commentary'><p style="margin-left:1em"><span class='note-inline'>(事理無礙離果離因佛法玄微超凡入聖信緣任運至道無私不起妄情是法平等圓覺經云於一切時不起妄念)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無來兼不去</div>
</p></div>
<div class='div-commentary'><p style="margin-left:1em"><span class='note-inline'>(不來不去法自流通絕相絕名妄情自泯金剛經云無所從來亦無所去)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>誰後復知先</div>
</p></div>
<div class='div-commentary'><p style="margin-left:1em"><span class='note-inline'>(一真平等法性圓融寂寂玄關誰先誰後湛湛覺海何是何非法華經云等與大乘)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>俗網障菩提</div>
</p></div>
<div class='div-commentary'><p style="margin-left:1em"><span class='note-inline'>(俗塵煩惱障蔽菩提無漏智生方乃䪺悟勝鬘經云在纏名如來藏)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非論今與昔</div>
</p></div>
<div class='div-commentary'><p style="margin-left:1em"><span class='note-inline'>(古今迷執大聖傷嗟欲知煩惱本空須依般若深智了斯妙旨何論今昔不遷論云昔不至今今不至昔)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>當知釋氏尊</div>
</p></div>
<div class='div-commentary'><p style="margin-left:1em"><span class='note-inline'>(方知世尊通達大智越諸聖位善會諸法法華經云大雄猛世尊諸釋中之王)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈慧常光弈</div>
</p></div>
<div class='div-commentary'><p style="margin-left:1em"><span class='note-inline'>(慈悲智慧煥赫大千照耀四生咸令證悟威德湛湛不可極量觀佛三昧經云世尊常光収之圓卷猶如秋月)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大恩施不報</div>
</p></div>
<div class='div-commentary'><p style="margin-left:1em"><span class='note-inline'>(我佛慈悲說法教化常施妙慧善誘眾生施大恩惠而不望報法華經云世尊大恩以希有事)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>小惠豈拘牽</div>
</p></div>
<div class='div-commentary'><p style="margin-left:1em"><span class='note-inline'>(大權菩薩應用無方接物利生豈拘小惠維摩經云欲行大道莫視小徑)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>平等悉無礙</div>
</p></div>
<div class='div-commentary'><p style="margin-left:1em"><span class='note-inline'>(說法平等普徧世界無礙妙智悉<span class='corr'>已</span>周圓㝡勝王經云於凡聖境體非一異俱不能礙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷情免縛纏</div>
</p></div>
<div class='div-commentary'><p style="margin-left:1em"><span class='note-inline'>(智斷情執永出盖纏覺悟妄緣永離諸有維摩經云覺悟解脫永離盖纏)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>信之不可及</div>
</p></div>
<div class='div-commentary'><p style="margin-left:1em"><span class='note-inline'>(諸佛真智信不能及眾生識心種種迷闇法華經云盡思共度量亦復不能知)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>貪欲自招牽</div>
</p></div>
<div class='div-commentary'><p style="margin-left:1em"><span class='note-inline'>(五趣輪迴四生汩沒於情有欲難證涅盤於法無心永超淨域慈恩䟽云貪為苦本業在苦因)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因緣皆種得</div>
</p></div>
<div class='div-commentary'><p style="margin-left:1em"><span class='note-inline'>(宿種善根必達彼岸暫求因果豈到淨方維摩經云善惡之業亦不忘)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>何事豈遷延</div>
</p></div>
<div class='div-commentary'><p style="margin-left:1em"><span class='note-inline'>(浮生迅速善法因[攸-ㄆ+盾]時節因緣正當成就法華經云今正是其時决定說大乘)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>智不周旋盡</div>
</p></div>
<div class='div-commentary'><p style="margin-left:1em"><span class='note-inline'>(如來妙旨智不能齊道有淺深法自圓滿法華經云不退諸菩薩其數如恒沙亦復不能知)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寂空次第圓</div>
</p></div>
<div class='div-commentary'><p style="margin-left:1em"><span class='note-inline'>(法約二空智有漸<span class='corr'>次</span>因深果極妙性周圓法華經云漸漸修學悉當成佛)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>剛柔知用利</div>
</p></div>
<div class='div-commentary'><p style="margin-left:1em"><span class='note-inline'>(顯現四智利益群生勿恣剛柔以為妙用維摩經云以智慧劒破煩惱賊)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妙道亦如然</div>
</p></div>
<div class='div-commentary'><p style="margin-left:1em"><span class='note-inline'>(諸佛妙道恒自寂然理體本真不可言述法華經云諸法寂滅相不可以言宣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>諦信便知因</div>
</p></div>
<div class='div-commentary'><p style="margin-left:1em"><span class='note-inline'>(實相甚深淺根難解若能發一念淨信明了妙因必證菩提深知歸信金剛經云能生信心以此為實)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>有方行利益</div>
</p></div>
<div class='div-commentary'><p style="margin-left:1em"><span class='note-inline'>(理事俱妙福慧二嚴普極十方皆明實際華嚴經云平等饒益一切眾生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>隨緣受果報</div>
</p></div>
<div class='div-commentary'><p style="margin-left:1em"><span class='note-inline'>(因行六度果報寧虛必若離相隨緣廣大之緣了證維摩經云以善方便智隨意皆能現)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>定至寶山積</div>
</p></div>
<div class='div-commentary'><p style="margin-left:1em"><span class='note-inline'>(由一真心起無相行决定明了咸契菩提如至寶山定獲利樂法華經云汝等去來寶所在近)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>我欲救諸苦</div>
</p></div>
<div class='div-commentary'><p style="margin-left:1em"><span class='note-inline'>(佛以慈悲救度諸趣超拔五濁䪺悟三身法華經云觀音妙智力能救世閒苦)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眾生執妄緣</div>
</p></div>
<div class='div-commentary'><p style="margin-left:1em"><span class='note-inline'>(虛妄徧計因成於執第六識徧緣諸法愛著不捨法華經云貪著虛妄法堅受不可捨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>業因不可救</div>
</p></div>
<div class='div-commentary'><p style="margin-left:1em"><span class='note-inline'>(善則善果業則業報不執因果迷妄自除㝡勝王經云示其善惡報)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>諸聖遞相宣</div>
</p></div>
<div class='div-commentary'><p style="margin-left:1em"><span class='note-inline'>(諸佛聖眾興慈運悲救度眾生㸦相傳演法華經云千佛共說不令能盡)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真心不可測</div>
</p></div>
<div class='div-commentary'><p style="margin-left:1em"><span class='note-inline'>(佛智如大海渺渺弥深佛量如湏弥巍巍不動法華經云一心共思求亦復不能知)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無黨亦無偏</div>
</p></div>
<div class='div-commentary'><p style="margin-left:1em"><span class='note-inline'>(大慈悲故無彼無此愛增斷故無黨無偏法華經云皆是吾子愛無偏黨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慧偃隨風草</div>
</p></div>
<div class='div-commentary'><p style="margin-left:1em"><span class='note-inline'>(一真澄湛万法隨流還如迷逐妄生風從草偃攝大乘論云煩惱伏不起如毒呪所害)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非唯逐境遷</div>
</p></div>
<div class='div-commentary'><p style="margin-left:1em"><span class='note-inline'>(色空明闇逐境遷流受想行識念念生滅維摩經云法住實際諸邊不動故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慧為智所轉</div>
</p></div>
<div class='div-commentary'><p style="margin-left:1em"><span class='note-inline'>(慧能揀擇智不斷常聖人用之善巧方便不可思議法華經云諸佛智慧甚深無量)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>智慧妄隨緣</div>
</p></div>
<div class='div-commentary'><p style="margin-left:1em"><span class='note-inline'>(真不逐緣慧能轉物大悲聖智妙用隨機無處不現仁王經云猶如大幻師所樂無不現)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無智復無慧</div>
</p></div>
<div class='div-commentary'><p style="margin-left:1em"><span class='note-inline'>(會時無會說時無說離執離相諸法無言斷絕分別不可口談心緣非反華嚴經云無礙寂滅觀是則佛正法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真心自寂然</div>
</p></div>
<div class='div-commentary'><p style="margin-left:1em"><span class='note-inline'>(根本智證法界圓通冥合真體不可言論至理湛然瑜伽論云知所取非有次能取亦無)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>語意說分眀</div>
</p></div>
<div class='div-commentary'><p style="margin-left:1em"><span class='note-inline'>(因言顯理得意忘言運大悲心示方便喻法華經云願出微妙音時為如實說)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>其言無間隔</div>
</p></div>
<div class='div-commentary'><p style="margin-left:1em"><span class='note-inline'>(言與理舍妙道坦然意與心通智真逾遠言證道斷法華經云十方世界通達無礙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法心是本緣</div>
</p></div>
<div class='div-commentary'><p style="margin-left:1em"><span class='note-inline'>(謂法清淨不著於緣寂是絕非於心無礙阿毗達摩經云無始時來界一切法等依)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>冤債如冰釋</div>
</p></div>
<div class='div-commentary'><p style="margin-left:1em"><span class='note-inline'>(於法無情不生妄見如凢夫證果似清水結冰一念寂然冤魔白伏仁王經云頂生即退天眾安隱冤恨既除便同冰釋)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>說果皆因種</div>
</p></div>
<div class='div-commentary'><p style="margin-left:1em"><span class='note-inline'>(諸聖說果必從因生種現熟時無有不報因緣會過必招當果法華經云如是因如是緣如是果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>勿疑虛自勞</div>
</p></div>
<div class='div-commentary'><p style="margin-left:1em"><span class='note-inline'>(理深不測諦信難窮智人不疑宿種因緣終不興念法華經云易可化度無有疲勞)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>天堂與地獄</div>
</p></div>
<div class='div-commentary'><p style="margin-left:1em"><span class='note-inline'>(天堂地獄本由心造無情無念不挂真源圓覺經云地獄天宮皆為淨土)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>終不隔纖毫</div>
</p></div>
<div class='div-commentary'><p style="margin-left:1em"><span class='note-inline'>(淨穢二境不隔纖毫真本湛然寧存罣礙華嚴論云無邊剎境自他不隔於毫端)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理長終入妙</div>
</p></div>
<div class='div-commentary'><p style="margin-left:1em"><span class='note-inline'>(本覺妙理含容萬象智證圓通終窮不盡密嚴經云以住本清淨相應妙理中)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>雅淡寂風濤</div>
</p></div>
<div class='div-commentary'><p style="margin-left:1em"><span class='note-inline'>(真空淵默謂之雅寂靜無為謂之淡如海湛然波濤永息寶積經云我住於法識無動搖)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>可信如來說</div>
</p></div>
<div class='div-commentary'><p style="margin-left:1em"><span class='note-inline'>(共信世尊說法皆契眾生之根不迷因果故合中道法華經云如來所說法當生大信力)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>徒言智識高</div>
</p></div>
<div class='div-commentary'><p style="margin-left:1em"><span class='note-inline'>(眾聖說法佛智㝡高言宣廣大更無過者法華經云咸皆共思量不能知佛智)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮言非敏[擴-黃+(建-干+├)]</div>
</p></div>
<div class='div-commentary'><p style="margin-left:1em"><span class='note-inline'>(慧解若眀必達真智執言執解敏手奚為維摩經云法無名字<span class='corr'>離</span>言詮故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>未必滌塵勞</div>
</p></div>
<div class='div-commentary'><p style="margin-left:1em"><span class='note-inline'>(依詮悟旨方滌塵勞若昧真宗其迷愈甚楞嚴經云塵垢應念銷成圓眀淨妙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不曉開心印</div>
</p></div>
<div class='div-commentary'><p style="margin-left:1em"><span class='note-inline'>(一<span class='corr'>真</span>之法妙慧冲融祖祖相傳印印信受維摩經云陁羅尼印印之至不退轉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寧誇智慧刀</div>
</p></div>
<div class='div-commentary'><p style="margin-left:1em"><span class='note-inline'>(智慧言詮本含幽理必若未曉心印而智慧徒誇弥勒頌云湏行智慧刀)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>言語因成道</div>
</p></div>
<div class='div-commentary'><p style="margin-left:1em"><span class='note-inline'>(般若妙智照了真詮即彼言音成解脫道維摩經云言說文字皆解脫相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>是非歸化寂</div>
</p></div>
<div class='div-commentary'><p style="margin-left:1em"><span class='note-inline'>(法王啔化必使歸源非既不存是亦不立法句經云諸法從本來無是亦無非)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>津梁行在世</div>
</p></div>
<div class='div-commentary'><p style="margin-left:1em"><span class='note-inline'>(遷變不住往復循還如來以妙法為津梁眾生以因緣為真諦華嚴經云於一念中所有行願皆得成就)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>福業緣中得</div>
</p></div>
<div class='div-commentary'><p style="margin-left:1em"><span class='note-inline'>(六度萬行有為無為隨機發明廻向無上雖法含一味而利樂隨緣般若經云無去無來應緣而現)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>求言通達識</div>
</p></div>
<div class='div-commentary'><p style="margin-left:1em"><span class='note-inline'>(假言求理理極識亡言理周融智識無礙法華經云通達大智)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>言話意須高</div>
</p></div>
<div class='div-commentary'><p style="margin-left:1em"><span class='note-inline'>(通理之詮法本微妙炳煥真覺洞達靈源法華經云如來有所言說意趣難解)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>佛理都無著</div>
</p></div>
<div class='div-commentary'><p style="margin-left:1em"><span class='note-inline'>(佛即大覺之緫稱理則所證之妙體不拘前後際豈在兩中間維摩經云常善入於空寂行達諸法相無罣礙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眉間放白毫</div>
</p></div>
<div class='div-commentary'><p style="margin-left:1em"><span class='note-inline'>(毫相之光分明交暎靈照之智仗此而生法華經云今佛放光明助發實相義)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>解種千生福</div>
</p></div>
<div class='div-commentary'><p style="margin-left:1em"><span class='note-inline'>(始從初因興大願智則三祇劫滿萬行俱圓福報難思不可量度金剛經云其福德不可思量)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>戒隨剃髮刀</div>
</p></div>
<div class='div-commentary'><p style="margin-left:1em"><span class='note-inline'>(霜刀落彩受具尸羅外現示聲聞內懷菩薩行法華經云剃除鬚髮而被法服)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>諸冤兼妄語</div>
</p></div>
<div class='div-commentary'><p style="margin-left:1em"><span class='note-inline'>(妄緣纏繞觸境如冤真智融通了然無滯維摩經云妄語是妄語報)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>終滯業心勞</div>
</p></div>
<div class='div-commentary'><p style="margin-left:1em"><span class='note-inline'>(凡夫無智業累所牽悟達成真塵勞本淨楞嚴經云覺昧心勞)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>證驗僧祇刧</div>
</p></div>
<div class='div-commentary'><p style="margin-left:1em"><span class='note-inline'>(淨念證真道圓上品歷三祇大刧修萬德良因心寂智冥真宗不別法華經云百千萬億阿僧祇劫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>飄鼓信風嘷</div>
</p></div>
<div class='div-commentary'><p style="margin-left:1em"><span class='note-inline'>(因成果熟似平地以冲虛行盡解圓若閑雲而入漢皷揚真諦實相風嘷不遷論云野馬飄皷而不動)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>江河雖注浪</div>
</p></div>
<div class='div-commentary'><p style="margin-left:1em"><span class='note-inline'>(法之流轉如江河而不絕性之真實明即用以恒如肈論云江河競注而不流)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>洪水自滔滔</div>
</p></div>
<div class='div-commentary'><p style="margin-left:1em"><span class='note-inline'>(妄心不息似洪水以滔滔真識湛然若波瀾一浩浩肈論云洪流滔天無謂其動)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>純一更無雜</div>
</p></div>
<div class='div-commentary'><p style="margin-left:1em"><span class='note-inline'>(一味淨法根本虛無不礙群迷逈透真域含融眾妙量廓幽玄法華經云純一無雜)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真空光照出</div>
</p></div>
<div class='div-commentary'><p style="margin-left:1em"><span class='note-inline'>(真光妙慧照有即空法法融通光光涉入楞嚴經云性覺真空性空真覺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>殊途皆體用</div>
</p></div>
<div class='div-commentary'><p style="margin-left:1em"><span class='note-inline'>(即真妙用同歸性海之中道體疑然不涉差別之智華嚴䟽云用即波騰海沸全真體以運行)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清淨十方力</div>
</p></div>
<div class='div-commentary'><p style="margin-left:1em"><span class='note-inline'>(妙慧之力廓徹性源圓照十方湛了清淨圓覺經云十方眾生圓覺清淨)</span>。</p>
</div></div>
<p class='juan'>御製秘藏詮卷第十</p>
<div class='div-w'><p style="margin-left:1em">乙巳歲高麗國大藏都監奉敕雕造</p>
</div>
</div><!-- end of div[@id='body'] -->
</body></html>