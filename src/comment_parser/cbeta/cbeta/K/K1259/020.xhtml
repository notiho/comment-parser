<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>御製秘藏詮</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu40' />
<p class='juan'>御製秘藏詮卷第二十　　　　　　駕</p>
<div class='div-other'><a id='mulu41' />
<div class='div-orig'><p style="text-indent:0em" class="lg-abnormal"><div class='lg-row'>證始窮邊際</div>
</p></div>
<div class='div-commentary'><p style="margin-left:1em"><span class='note-inline'>(始證法身終窮妙理無邊剎土隱顯毛端若悟本心俱圓實際楞嚴經云證起言量絕思議)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一眀萬盞燈</div>
</p></div>
<div class='div-commentary'><p style="margin-left:1em"><span class='note-inline'>(燈光相涉影炷交輝含攝無偏一多何礙也華嚴經云如一室千燈光光攝入)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>縱撗無障礙</div>
</p></div>
<div class='div-commentary'><p style="margin-left:1em"><span class='note-inline'>(縱撗顯煥障礙寧抅心境融通色空相即也楞嚴經云身同虗空不相妨礙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>展臂法王興</div>
</p></div>
<div class='div-commentary'><p style="margin-left:1em"><span class='note-inline'>(楞嚴經云世尊垂金色臂輪手下指摩阿難頂表法王興慈慧恩德諸佛運神通十力矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>志遂因心願</div>
</p></div>
<div class='div-commentary'><p style="margin-left:1em"><span class='note-inline'>(因中四願發志弥深學法度生誓心獲信法華經云如我昔所願今者<span class='corr'>已</span>滿足)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>功成果自興</div>
</p></div>
<div class='div-commentary'><p style="margin-left:1em"><span class='note-inline'>(三祇劫滿萬行功成果報之酬因興願力法華經云久受勤苦乃可得成又云今得無漏無上大果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大乘無有故</div>
</p></div>
<div class='div-commentary'><p style="margin-left:1em"><span class='note-inline'>(佛說三乘五位性相交通應彼群機必無有故矣法華經云時佛說大乘經名無量義)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>萬仞頂峯層</div>
</p></div>
<div class='div-commentary'><p style="margin-left:1em"><span class='note-inline'>(諸佛菩薩修六度出三界證無上菩提獲涅槃妙果極喻高超萬仞直越頂峯寶積經云乃至梵天無能見頂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>果認理虧少</div>
</p></div>
<div class='div-commentary'><p style="margin-left:1em"><span class='note-inline'>(果認修因仍虧妙理緣情少計妄識潛生也唯識論云以有所得故非實住唯識)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>雖多未足憑</div>
</p></div>
<div class='div-commentary'><p style="margin-left:1em"><span class='note-inline'>(沉空趣寂未足堪憑出障離愚襃多益寡楞嚴經云縱汝歷刧多聞憶持如來秘密妙嚴不如一日修無漏業遠離世間增愛二苦)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>行深無復見</div>
</p></div>
<div class='div-commentary'><p style="margin-left:1em"><span class='note-inline'>(法空妙行不可智知自性如源豈將識識楞嚴經云見由離見見不能及)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>水不離於冰</div>
</p></div>
<div class='div-commentary'><p style="margin-left:1em"><span class='note-inline'>(水喻涅槃冰同煩惱根性一如冰水無別般若經云色即是空空不異色)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>方便門中事</div>
</p></div>
<div class='div-commentary'><p style="margin-left:1em"><span class='note-inline'>(開方便門救度群迷演一乘法接誘上根令證菩提盡成佛道華嚴經云菩薩種種方便門隨順世法度眾生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眾生業自重</div>
</p></div>
<div class='div-commentary'><p style="margin-left:1em"><span class='note-inline'>(迷自<span class='corr'>己</span>衣珠堪嗟醉皃認照中面目可惜怖頭棄本亡真眾生業重法華經云眾生沒在苦不能信是法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>冥心坐臥念</div>
</p></div>
<div class='div-commentary'><p style="margin-left:1em"><span class='note-inline'>(澄神靜慮契自如源默坐冥心息諸妄念故法華經云於三七日中思惟如是事)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>願力那堪用</div>
</p></div>
<div class='div-commentary'><p style="margin-left:1em"><span class='note-inline'>(求因趣果非願力難符啟行修心離勇勤莫進法華經云我本立誓願欲令一切眾如我等無異)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因不契心法</div>
</p></div>
<div class='div-commentary'><p style="margin-left:1em"><span class='note-inline'>(心法則眾生自性因即一念迷如覺勞相現背本合塵也楞嚴經云因若不真果招迂曲矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>元從道理興</div>
</p></div>
<div class='div-commentary'><p style="margin-left:1em"><span class='note-inline'>(元者始也始從見道終證菩提理智一如因果相即也法華經云得道<span class='corr'>已</span>來其實未久)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真純無動念</div>
</p></div>
<div class='div-commentary'><p style="margin-left:1em"><span class='note-inline'>(性覺妙眀合本覺真理即體即用不分能所也楞嚴經云皆獲一真寂滅塲地)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無减亦然增</div>
</p></div>
<div class='div-commentary'><p style="margin-left:1em"><span class='note-inline'>(即法空真理本源自性故障盡非减德滿不增之謂矣般若經云不增不减也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>義窮千刧相</div>
</p></div>
<div class='div-commentary'><p style="margin-left:1em"><span class='note-inline'>(百刧修相好千刧學威儀說無盡法利樂群生華嚴經云一義入無量義)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清淨法王興</div>
</p></div>
<div class='div-commentary'><p style="margin-left:1em"><span class='note-inline'>(清淨者塵垢不能污煩惱不能染法王有萬善功德紫光金身出興于世法華經云不染世閒法如蓮花在水)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妙用信心得</div>
</p></div>
<div class='div-commentary'><p style="margin-left:1em"><span class='note-inline'>(諸佛神通自在妙用無方居十地初心歷五位滿足故變地為金攪河為酪法華經云我以佛眼觀其信等)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>濁波萬[泳-永+(瓜-、)]澄</div>
</p></div>
<div class='div-commentary'><p style="margin-left:1em"><span class='note-inline'>(出五濁惡世渡彼愛河决萬[泳-永+(瓜-、)]法流歸一真性海瑞應經云為是銷諸濁澄凝徹底清)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法說通眀覺</div>
</p></div>
<div class='div-commentary'><p style="margin-left:1em"><span class='note-inline'>(其謂法說妙慧方通得旨亡詮覺明斯契首楞嚴經云性覺必眀)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>方依達者心</div>
</p></div>
<div class='div-commentary'><p style="margin-left:1em"><span class='note-inline'>(三乘秘旨識解澄眀一性圓通心精穎悟淨名杜口堪嘆文殊迦葉傳衣密遵調御圓覺經云心意蕩然獲大安隱)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>還知無定相</div>
</p></div>
<div class='div-commentary'><p style="margin-left:1em"><span class='note-inline'>(達色性空了心無相空相既如相非定相無量義經云一切相即一相一相即無相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寂與海齊深</div>
</p></div>
<div class='div-commentary'><p style="margin-left:1em"><span class='note-inline'>(寂謂寂靜一切永寂即法身真理且覺海清澄深廣無際如源凝湛都絕度量也肈論云物我常寂唯一真心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>旨露眀真的</div>
</p></div>
<div class='div-commentary'><p style="margin-left:1em"><span class='note-inline'>(旨謂詮旨詮旨既露真的乃眀雖至理無言而萬法恒用肈論云形名未兆遊氣乱清)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>乖為起妄心</div>
</p></div>
<div class='div-commentary'><p style="margin-left:1em"><span class='note-inline'>(妄心纔起真的仍乖見色元空豈疑現識楞嚴經云識迷無因妄無所依)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>未嘗興一念</div>
</p></div>
<div class='div-commentary'><p style="margin-left:1em"><span class='note-inline'>(萬緣俱息心未嘗興一念不生如源即契即念無念也肇論云一念雙具權實不分)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善被惡來侵</div>
</p></div>
<div class='div-commentary'><p style="margin-left:1em"><span class='note-inline'>(善則修人天福報惡乃造地獄業因既了善性空則惡侵自遠矣楞嚴經云若作勝解即受群邪)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄化同心識</div>
</p></div>
<div class='div-commentary'><p style="margin-left:1em"><span class='note-inline'>(玄乃玄妙化謂化導玄化既眀心識同妙也圓覺經云心花發明照十方剎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>宗邪徒伇心</div>
</p></div>
<div class='div-commentary'><p style="margin-left:1em"><span class='note-inline'>(宗邪斷見抂伇心靈計異常徒且非了義法華經云我本著邪見為諸梵志師)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷情方寸內</div>
</p></div>
<div class='div-commentary'><p style="margin-left:1em"><span class='note-inline'>(迷情未釋方寸難明計想潛興如源莫曉楞嚴經云一迷為心决定惑為色身之內)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>經刧妄追尋</div>
</p></div>
<div class='div-commentary'><p style="margin-left:1em"><span class='note-inline'>(縱經塵刧虛妄唯增未了真心追尋徒解也楞嚴經云汝自迷悶失本受輪於生滅中常被漂溺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>幽暗人難測</div>
</p></div>
<div class='div-commentary'><p style="margin-left:1em"><span class='note-inline'>(至理幽深言詮匪及見聞既離測度難量法華經云深固幽遠無人能到)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>方知道更深</div>
</p></div>
<div class='div-commentary'><p style="margin-left:1em"><span class='note-inline'>(道本無名而名始寂智同萬物而物自閑方知目擊道存心緣慮絕淨名經云行於非道通達佛道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不求能自解</div>
</p></div>
<div class='div-commentary'><p style="margin-left:1em"><span class='note-inline'>(不離當處常即湛然覔即知君不可見故無念無求始圓實性圓覺經云涅槃本寂何假修求)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>君子重光陰</div>
</p></div>
<div class='div-commentary'><p style="margin-left:1em"><span class='note-inline'>(光影如流寸陰是競寄語叅玄人光陰莫虗度入楞伽經云凡夫不得我意不覺不知內外諸法念念不住)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大丈夫能說</div>
</p></div>
<div class='div-commentary'><p style="margin-left:1em"><span class='note-inline'>(世尊不說是說迦葉不聞是聞理契玄機唯佛能說法華經云無上士調御丈夫天人師)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈悲願力深</div>
</p></div>
<div class='div-commentary'><p style="margin-left:1em"><span class='note-inline'>(不求功果不謗真如不起念心自深悲願伏忍相空故云十力金剛頌云四寶成山相慈悲作佛因)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>巍巍圓智滿</div>
</p></div>
<div class='div-commentary'><p style="margin-left:1em"><span class='note-inline'>(四智圓明八識無漏極無邊智彰解脫法灌頂經云巍巍堂堂此顯如來身量相好)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妙道達知音</div>
</p></div>
<div class='div-commentary'><p style="margin-left:1em"><span class='note-inline'>(至道微妙諸聖知音語默一真迷悟皆證了境即空妙道達矣維摩經云是為入於不二法門)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>增減歸真諦</div>
</p></div>
<div class='div-commentary'><p style="margin-left:1em"><span class='note-inline'>(般若經云不增不減增減世俗煩惱法也真諦出世無為法也若悟圓成皆歸真諦)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人麤經戒細</div>
</p></div>
<div class='div-commentary'><p style="margin-left:1em"><span class='note-inline'>(法華經云三界大宅勿貪麤弊故云人麤也經者貫穿言教戒即止惡防非為此經戒聖行梵行故云細也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>精嚴坐道塲</div>
</p></div>
<div class='div-commentary'><p style="margin-left:1em"><span class='note-inline'>(法華經云精進持淨戒猶如護眀珠為精嚴也道塲者因修眾善果成萬德坐寶花王道塲得果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>地獄非兒戲</div>
</p></div>
<div class='div-commentary'><p style="margin-left:1em"><span class='note-inline'>(大佛名經說地獄非一無聞根本由增孤獨皆是罪人極苦之處一落其中經刧難出豈以輕戲者矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>信解菩提種</div>
</p></div>
<div class='div-commentary'><p style="margin-left:1em"><span class='note-inline'>(佛行信解而成法忍了然無念自證菩提華嚴經說十信菩薩起勝解行云菩提種)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>經中說妙音</div>
</p></div>
<div class='div-commentary'><p style="margin-left:1em"><span class='note-inline'>(說微妙音演暢斯義聞經聽法悉獲利樂維摩經云諸佛所說深經微妙難見)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一言如洞徹</div>
</p></div>
<div class='div-commentary'><p style="margin-left:1em"><span class='note-inline'>(一音演法三界朗然但是有情咸皆覺悟真如照寂妙用常光無擁廓周空空洞徹華嚴經云如來於一言語中演說無邊契經海)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>極意遠開襟</div>
</p></div>
<div class='div-commentary'><p style="margin-left:1em"><span class='note-inline'>(道冠十方事符千古憶念諸佛極意開襟法華經云阿難自聞授記心大歡喜)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>知見何曾障</div>
</p></div>
<div class='div-commentary'><p style="margin-left:1em"><span class='note-inline'>(煩惱障染為諸客塵法空智生障盡真顯無漏道中一切知見法華經云開佛知見)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真空理照心</div>
</p></div>
<div class='div-commentary'><p style="margin-left:1em"><span class='note-inline'>(心即緣慮所暗照乃智慧之明洞達真空超然內朗般若經云行深般若波羅蜜多時照見五蘊皆空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄中含道識</div>
</p></div>
<div class='div-commentary'><p style="margin-left:1em"><span class='note-inline'>(法身真性一切皆如悟理明心智智清淨現前真空中含妙有華嚴經云佛身充滿於法界普現一切眾生前)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>鄙惡善投音</div>
</p></div>
<div class='div-commentary'><p style="margin-left:1em"><span class='note-inline'>(普施慈音皆投善化顯佛德教妙理難思華嚴經云隨緣赴感靡不周)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>我本信如是</div>
</p></div>
<div class='div-commentary'><p style="margin-left:1em"><span class='note-inline'>(佛性真心本來如是一則一切唯信通真起信論云信成就也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>從來法海深</div>
</p></div>
<div class='div-commentary'><p style="margin-left:1em"><span class='note-inline'>(法則一真海具十德喻佛行解無量無邊從如而來來而不來攝大乘論云從清淨法界流出大悲心從大悲心演三乘教)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>森羅光大道</div>
</p></div>
<div class='div-commentary'><p style="margin-left:1em"><span class='note-inline'>(求證非證菩提涅槃萬像一如彰其智識慧證發輝光大千界法華經云又如日天子能除諸幽暗)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>終不阻玄音</div>
</p></div>
<div class='div-commentary'><p style="margin-left:1em"><span class='note-inline'>(大音希聲聽之玄寂理符不二體合含生法華經云汝<span class='corr'>已</span>三請豈得不說如是妙法諸佛稱讚)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真風禪入定</div>
</p></div>
<div class='div-commentary'><p style="margin-left:1em"><span class='note-inline'>(法華經云即入靜室住於禪定禪謂禪郍名思惟修定者等持深入正受禪定發輝真風盛矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>塵翳六根侵</div>
</p></div>
<div class='div-commentary'><p style="margin-left:1em"><span class='note-inline'>(圓覺經云根性塵性不壞不雜若了覺心侵翳平等如眾燈光不相礙故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>境界無諸障</div>
</p></div>
<div class='div-commentary'><p style="margin-left:1em"><span class='note-inline'>(仁王經云如佛境界生空無漏智断煩惱障法空無漏智断所知障塵淨照明真性自了體用常寂無諸障也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>幽奇自轉深</div>
</p></div>
<div class='div-commentary'><p style="margin-left:1em"><span class='note-inline'>(法華經云深固幽遠謂一真妙道幽隱希奇從初發心至佛果位如遊大海漸廣漸深故云轉深也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慧炬分眀照</div>
</p></div>
<div class='div-commentary'><p style="margin-left:1em"><span class='note-inline'>(法華經云如夜闇中燃大炬火慧乃眀覺炬以喻彰慧能照真炬能除闇故分眀也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>圓光一切心</div>
</p></div>
<div class='div-commentary'><p style="margin-left:1em"><span class='note-inline'>(無量壽觀經云彼佛圓光一切色像皆於中現光即眀了覺性心乃萬慮攀緣真空照之動靜皆寂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>有情還所著</div>
</p></div>
<div class='div-commentary'><p style="margin-left:1em"><span class='note-inline'>(仁王經云十善菩薩發大心有情者普該含識還所著者勇捍進修下化上求高躋聖道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>爀熠善為林</div>
</p></div>
<div class='div-commentary'><p style="margin-left:1em"><span class='note-inline'>(梵網經云赫赫天花彰嚴好也善以多法為體木依眾樹成林萬聖歸佛喻於林也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>說演經文教</div>
</p></div>
<div class='div-commentary'><p style="margin-left:1em"><span class='note-inline'>(諸佛演大乘法菩薩廣造諸論與世出世間為其津梁開語昬迷故法華經云而為眾生演說經法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真心化有情</div>
</p></div>
<div class='div-commentary'><p style="margin-left:1em"><span class='note-inline'>(真心不妄賢聖覺知無相大悲化利群品令悟真空置無上道維摩經云而不忽忘教化眾生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>色身空受想</div>
</p></div>
<div class='div-commentary'><p style="margin-left:1em"><span class='note-inline'>(受想心蘊從虛妄起智照緣生悉皆空故仁王經云法性空故即受想行一切皆空也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一法絕無聲</div>
</p></div>
<div class='div-commentary'><p style="margin-left:1em"><span class='note-inline'>(一音者真如也法身真理湛寂疑然視聽不立故絕無聲也法華經云諸法寂滅相不可以言宣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理勝他邪見</div>
</p></div>
<div class='div-commentary'><p style="margin-left:1em"><span class='note-inline'>(大乘一真之理善殄外道異宗佛以四辯摧邪故立勝他之義地持論云為破邪論安立正道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>求緣不自聲</div>
</p></div>
<div class='div-commentary'><p style="margin-left:1em"><span class='note-inline'>(當仁濟物不求妄緣道隱真心應機說法說無所說不自聲也法華經云一坐十小劫安然寂不動)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>窮之深妙性</div>
</p></div>
<div class='div-commentary'><p style="margin-left:1em"><span class='note-inline'>(究暢玄微幽隱難測深窮妙理般若真空妙性靈明離相方顯仁王經云復以何相而住觀察)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>消息更分眀</div>
</p></div>
<div class='div-commentary'><p style="margin-left:1em"><span class='note-inline'>(分眀聖智普照靈源廓顯法身是真消息維摩經云前際不來後際不去現在不住)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮釋還源理</div>
</p></div>
<div class='div-commentary'><p style="margin-left:1em"><span class='note-inline'>(金剛經云我皆令入無餘涅槃大般泥洹還源妙理眾流入海鑛盡成金攝應歸真詮釋契理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄門不二成</div>
</p></div>
<div class='div-commentary'><p style="margin-left:1em"><span class='note-inline'>(仁王經云了達此一二真入苐一義玄門者勝義諦不二成者證真理時萬法俱寂洞達一真不二成也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>窮之不可得</div>
</p></div>
<div class='div-commentary'><p style="margin-left:1em"><span class='note-inline'>(圓覺經云又如夢中人醒時不可得窮之妙理究極真源了相皆空故無所得)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>達了境無聲</div>
</p></div>
<div class='div-commentary'><p style="margin-left:1em"><span class='note-inline'>(維摩經云所聞聲與嚮等達者智慧之明境者緣塵妄法真空至理妙湛如如照而常寂故無聲也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>我說兩平等</div>
</p></div>
<div class='div-commentary'><p style="margin-left:1em"><span class='note-inline'>(凡夫取相見執高仾聖智觀空真妄平等中道既祛二邊何立法華經云我觀一切普皆平等)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善緣惡趣境</div>
</p></div>
<div class='div-commentary'><p style="margin-left:1em"><span class='note-inline'>(善緣即戒定慧所感惡趣乃惑苦業所照了善惡皆空契無為真境仁王經云三世善惡如空中雲)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人心勿妄語</div>
</p></div>
<div class='div-commentary'><p style="margin-left:1em"><span class='note-inline'>(真諦無妄道断名言了妄皆空名實語者維摩經云諦是道塲不誑世間故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>拔舌閻王整</div>
</p></div>
<div class='div-commentary'><p style="margin-left:1em"><span class='note-inline'>(如來正法普利群生不起妄緣清淨向佛三祇業息一法現前證道謌云若將妄語誑眾生自招㧞舌塵沙劫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>求化因中實</div>
</p></div>
<div class='div-commentary'><p style="margin-left:1em"><span class='note-inline'>(法華經云我等為沙弥時各各教化如是等眾求化者學佛化行因中者三大僧祇真諦不妄故云實也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非從有相聽</div>
</p></div>
<div class='div-commentary'><p style="margin-left:1em"><span class='note-inline'>(仁王經云世諦幻法無名無體非從者修無所修證無所證聽者取也弗可以有相而取之)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>誰人強分別</div>
</p></div>
<div class='div-commentary'><p style="margin-left:1em"><span class='note-inline'>(梵天請問經云誰為善眷属誰為惡人冤誰人者指彼迷士強分別者於一真如妄生相著)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寂靜辯門庭</div>
</p></div>
<div class='div-commentary'><p style="margin-left:1em"><span class='note-inline'>(仁王經云我今無說汝今無聽寂靜者真諦離言門庭者諸佛教門慧解相應照真達俗名之為辯)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>解遂非緣境</div>
</p></div>
<div class='div-commentary'><p style="margin-left:1em"><span class='note-inline'>(悲增智化離相為心皆以無緣大慈化利有情置無上道維摩經云菩薩行於非道是為通達佛道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>微中漸得名</div>
</p></div>
<div class='div-commentary'><p style="margin-left:1em"><span class='note-inline'>(超凡入聖修眾德本以真實法權立假名法華經云從生及出家得道轉法輪)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>經関文引論</div>
</p></div>
<div class='div-commentary'><p style="margin-left:1em"><span class='note-inline'>(無法說法理契真空此謂文字般若皆歸實相仁王經云文字者契經應頌希有論議一切皆如)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷悟覺他情</div>
</p></div>
<div class='div-commentary'><p style="margin-left:1em"><span class='note-inline'>(悟則佛慧迷則眾生自利利他先人後<span class='corr'>已</span>覺性了空迷悟自遣圓覺經云不與法縛不求法脫一切覺故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>證智因中法</div>
</p></div>
<div class='div-commentary'><p style="margin-left:1em"><span class='note-inline'>(如來真智不可詮量假因仗緣證悟佛性證悟皆空果因無得仁王經云未得為性<span class='corr'>已</span>得為智)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>能持性上經</div>
</p></div>
<div class='div-commentary'><p style="margin-left:1em"><span class='note-inline'>(真性之經非教非授菩提之法能解難解真性真空說無所說金剛經云為人演說不取於相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真如心相遣</div>
</p></div>
<div class='div-commentary'><p style="margin-left:1em"><span class='note-inline'>(真如本淨心相塵銷諸妄遣除真性自朗圓覺經云猶如磨照垢淨眀現)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無漏自然醒</div>
</p></div>
<div class='div-commentary'><p style="margin-left:1em"><span class='note-inline'>(不起無明未嘗昏醉如來真覺元本清淨靈眀廓徹醒醉都寂圓覺經云漸断諸障障盡願滿便登解脫清淨法殿)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>志淺求非遠</div>
</p></div>
<div class='div-commentary'><p style="margin-left:1em"><span class='note-inline'>(志淺者小根也怖僧祇之劫長棄寶所而不往一心䪺悟萬法圓成楞嚴經云不歷僧祇獲法身)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心行脚不行</div>
</p></div>
<div class='div-commentary'><p style="margin-left:1em"><span class='note-inline'>(心遊性海應物度生無去無來動念常寂智度論云於一佛國不動而能徧諸佛剎)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>矒然真是境</div>
</p></div>
<div class='div-commentary'><p style="margin-left:1em"><span class='note-inline'>(真心澄照萬法凝然迷矒覺來真境洞徹靜乱俱泯語默皆空智與理冥識與神會維摩經云受諸觸如智證)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>達即悟無生</div>
</p></div>
<div class='div-commentary'><p style="margin-left:1em"><span class='note-inline'>(真空之理性自凝然妙達無生是成正覺證悟非悟不断不常仁王經云聞法悟解得無生忍)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>果諭愚癡軰</div>
</p></div>
<div class='div-commentary'><p style="margin-left:1em"><span class='note-inline'>(心生法生心滅法滅本從心有終向心無以果眀心以因達果愚癡不悟一向貪求法華經云慳貪嫉姤成就諸不善根)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>雪山道化成</div>
</p></div>
<div class='div-commentary'><p style="margin-left:1em"><span class='note-inline'>(下修不證自獲圓成暫止雪山理成正道成一切義布法無邊佛本行經云詣金剛座吉祥長者持草奉施)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>地因菩薩種</div>
</p></div>
<div class='div-commentary'><p style="margin-left:1em"><span class='note-inline'>(菩薩因地苦修求證我佛妙法䪺悟無生維摩經云一切煩惱皆是佛種)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>福業救眾生</div>
</p></div>
<div class='div-commentary'><p style="margin-left:1em"><span class='note-inline'>(福之與業出沒無窮眀去暗來開附無際行願經云徧淨㽵嚴勝福力以大福力饒益有情)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因說來生果</div>
</p></div>
<div class='div-commentary'><p style="margin-left:1em"><span class='note-inline'>(仁王經云俱時因果異時因果因者下種果者得實說來生者指今世之用心是來生之報應)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無如一味情</div>
</p></div>
<div class='div-commentary'><p style="margin-left:1em"><span class='note-inline'>(圓覺經云無眀真如無異境界無如者無眀翳幻情者一切異生了境皆如故云一味)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>華嚴經廣大</div>
</p></div>
<div class='div-commentary'><p style="margin-left:1em"><span class='note-inline'>(華嚴經云廣大如法界究極如虗空華嚴者表於萬行經者指於一乘量等無邊故云廣大)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>諸聖契真誠</div>
</p></div>
<div class='div-commentary'><p style="margin-left:1em"><span class='note-inline'>(楞嚴經云如是法門微塵如來承此心開得無上道諸者眾多不一聖者断障證真妙覺明心契真誠也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>義達經中要</div>
</p></div>
<div class='div-commentary'><p style="margin-left:1em"><span class='note-inline'>(如來藏中韜真隱妙真空至理顯了無方達我玄機誰人能會法華經云解義者是人難得)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>金蓮萬葉生</div>
</p></div>
<div class='div-commentary'><p style="margin-left:1em"><span class='note-inline'>(金蓮表瑞喻佛出興萬葉敷榮化被無極因果無盡緣起一多上生經云處處皆雨金色蓮華)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>深緣容易得</div>
</p></div>
<div class='div-commentary'><p style="margin-left:1em"><span class='note-inline'>(深即菩提妙道緣乃眾行相資心印朗然䪺超諸地洞眀諦理無念無修一彈指間清淨圓滿行願經云一念一切悉皆圓)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>甚處諭圓眀</div>
</p></div>
<div class='div-commentary'><p style="margin-left:1em"><span class='note-inline'>(清淨法身妙湛凝常四智圓眀萬德功滿金光眀經云圓眀無垢淨如滿月)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法妄終無得</div>
</p></div>
<div class='div-commentary'><p style="margin-left:1em"><span class='note-inline'>(法謂真法妄即幻妄寂滅理中修證無得圓覺經云菩薩眾生皆是幻化實無寂滅及寂滅者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>三途自不眀</div>
</p></div>
<div class='div-commentary'><p style="margin-left:1em"><span class='note-inline'>(三途者三界之中下趣苦情無眀重障覆沒慧心故不明也法花經云無明暗蔽而生三界<span class='corr'>朽</span>故火宅)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>門庭真諦事</div>
</p></div>
<div class='div-commentary'><p style="margin-left:1em"><span class='note-inline'>(諸佛境界妙用法身事得理融諸相永寂楞嚴經云如來示我一味清淨心地法門)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>路要坦然平</div>
</p></div>
<div class='div-commentary'><p style="margin-left:1em"><span class='note-inline'>(路者諸聖大道要者津濟之功洞然坦平寶所達矣仁王經云諸佛如來無異路故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無語勝相成</div>
</p></div>
<div class='div-commentary'><p style="margin-left:1em"><span class='note-inline'>(金剛經云無法可說是名說法無語者寂嘿之理相成者取相之言法性離聲妙達真空故云勝也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>居高能作下</div>
</p></div>
<div class='div-commentary'><p style="margin-left:1em"><span class='note-inline'>(法華經云為大國王為求法故事仙千歲居高者喻於真性作下者萬法為依唯大士達之矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>精心觀自在</div>
</p></div>
<div class='div-commentary'><p style="margin-left:1em"><span class='note-inline'>(楞嚴經云良哉觀世音得大自在力精心者離染之智自在者善人圓通應念生益)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善相諸天化</div>
</p></div>
<div class='div-commentary'><p style="margin-left:1em"><span class='note-inline'>(上生經云諸天子等化作五百萬億寶宮善相者現佛境界諸天者神用光明從真起相變化無窮)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>說業因緣事</div>
</p></div>
<div class='div-commentary'><p style="margin-left:1em"><span class='note-inline'>(演說眾生業惑因緣差別事相本無自性悉假因緣中觀論云未曾有一法不從因緣生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>佛心化有情</div>
</p></div>
<div class='div-commentary'><p style="margin-left:1em"><span class='note-inline'>(諸佛之心具四無量普觀含識為癡所盲現三類身廣行化導法華經云欲令一切眾如我等無異)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>凡迷難自解</div>
</p></div>
<div class='div-commentary'><p style="margin-left:1em"><span class='note-inline'>(群迷曠劫二障尤深末遇發揮誠難自解華嚴經云譬如闇中寶無燈不自見)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>甚處達無生</div>
</p></div>
<div class='div-commentary'><p style="margin-left:1em"><span class='note-inline'>(死此生彼人之常情即生無生焉能了達楞嚴經云云何得證無生法忍)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄了義中趣</div>
</p></div>
<div class='div-commentary'><p style="margin-left:1em"><span class='note-inline'>(義中之趣玄在契真執義遺真寧殊逐塊圓覺經云修多羅教如標月指)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>五眀上聖行</div>
</p></div>
<div class='div-commentary'><p style="margin-left:1em"><span class='note-inline'>(五眀者內眀因眀聲眀工巧眀醫方眀悲增大士却入世間學貫五眀廣利群有唯識論云五地菩薩善達五眀)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不隨雲水意</div>
</p></div>
<div class='div-commentary'><p style="margin-left:1em"><span class='note-inline'>(雲弥空而絕跡水善利以無心喻彼聖人虛懷應物不循此意曷契如如唯識論云大法智雲含眾德水)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>誰是到無情</div>
</p></div>
<div class='div-commentary'><p style="margin-left:1em"><span class='note-inline'>(始覺未發二執唯堅對境逢緣孰能無念起信論云念念相續未曾離念)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>幽隱無涯際</div>
</p></div>
<div class='div-commentary'><p style="margin-left:1em"><span class='note-inline'>(幽深隱密五眼莫窺法華經云幽固深遠無人得到橫徧竪窮十方無際楞嚴經云空生大覺中如海一漚發)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>超昇善惡程</div>
</p></div>
<div class='div-commentary'><p style="margin-left:1em"><span class='note-inline'>(善惡因果從業緣生妙體虛凝超然絕待楞嚴經云非因非果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>十方豋覺道</div>
</p></div>
<div class='div-commentary'><p style="margin-left:1em"><span class='note-inline'>(法界無邊國土無量塵塵有佛皆轉法輪無數眾生常登覺道攝論云十方世界諸有情念念<span class='corr'>已</span>證善逝果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真理自然眀</div>
</p></div>
<div class='div-commentary'><p style="margin-left:1em"><span class='note-inline'>(妄心起處幻化弥綸煩惱盡時菩提自顯圓覺經云譬如磨照垢盡明現)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大洽群生善</div>
</p></div>
<div class='div-commentary'><p style="margin-left:1em"><span class='note-inline'>(洽者潤也一音演法普應群機如雨無私三草齊潤始乘少善終至菩提法華經云乃至小低頭皆以成佛道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>緣情事可精</div>
</p></div>
<div class='div-commentary'><p style="margin-left:1em"><span class='note-inline'>(緣應有情事極精妙身心不動影現十方華嚴經云不起菩提樹而昇忉利天)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無心復不慮</div>
</p></div>
<div class='div-commentary'><p style="margin-left:1em"><span class='note-inline'>(無度生之心絕緣塵之慮投機赴惑如響應聲瑜伽論云那伽常在定)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>賢聖道相成</div>
</p></div>
<div class='div-commentary'><p style="margin-left:1em"><span class='note-inline'>(三寶十聖學佛修因四智圓時皆成此道圓覺經云無不因此法而得成菩提)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>信行無時捨</div>
</p></div>
<div class='div-commentary'><p style="margin-left:1em"><span class='note-inline'>(位入初心我病未遣執其力行無有捨時圓覺經云一切菩薩見解為礙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因中自不眀</div>
</p></div>
<div class='div-commentary'><p style="margin-left:1em"><span class='note-inline'>(能取既在修未稱真因位之中是不眀了楞嚴經云若於因地以生滅心為本修因欲求如來不生滅果無有是處)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'><span class='corr'>坦</span>然依妙法</div>
</p></div>
<div class='div-commentary'><p style="margin-left:1em"><span class='note-inline'>(實際坦然聖凡無二依斯妙法修即契真金剛經云是法平等無有高下)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真界有名聲</div>
</p></div>
<div class='div-commentary'><p style="margin-left:1em"><span class='note-inline'>(音聲求我雖日行邪方便隨冝假稱名号法華經云名聞徧十方)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>智者祖師用</div>
</p></div>
<div class='div-commentary'><p style="margin-left:1em"><span class='note-inline'>(智者照了萬法洞徹靈源三世如來依之如母從上諸祖皆得其用)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>知空不暫停</div>
</p></div>
<div class='div-commentary'><p style="margin-left:1em"><span class='note-inline'>(靈知空寂法尓恒然異彼覺知剎那遷謝荷澤云知之一字眾妙之門)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>運之無返覆</div>
</p></div>
<div class='div-commentary'><p style="margin-left:1em"><span class='note-inline'>(繁興大用不立纖毫物我俱忘云誰返覆中觀論云不來亦不去)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>說法話堪聽</div>
</p></div>
<div class='div-commentary'><p style="margin-left:1em"><span class='note-inline'>(說法之義理通一切五塵之境皆可示人何謂堪聽妙歸無說華嚴經云剎說眾生說三世一切說)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>我見他方外</div>
</p></div>
<div class='div-commentary'><p style="margin-left:1em"><span class='note-inline'>(執我見者背覺合塵如在他方伶俜辛苦楞嚴經云窮露他方乞食馳走)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心緣鍊不精</div>
</p></div>
<div class='div-commentary'><p style="margin-left:1em"><span class='note-inline'>(心緣外塵如狂認影皆由智慧磨鍊未精維摩經云無方便慧故縛)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>身中空寂舍</div>
</p></div>
<div class='div-commentary'><p style="margin-left:1em"><span class='note-inline'>(外求者不能自觀身中有真空圓寂之舍是二世如來同安樂處維摩經云畢了空寂舍)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>利益有無情</div>
</p></div>
<div class='div-commentary'><p style="margin-left:1em"><span class='note-inline'>(若歸此舍萬德圓常情與無情平等寂滅利益之義良在茲焉涅槃經云寂滅為樂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真秘玄中有</div>
</p></div>
<div class='div-commentary'><p style="margin-left:1em"><span class='note-inline'>(真如秘密玄妙理中三世十方一切諸有圓覺經云猶如空花依空而有)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非緣是不成</div>
</p></div>
<div class='div-commentary'><p style="margin-left:1em"><span class='note-inline'>(如上諸有從業幻生非假眾緣即不成就涅槃經云諸法從緣生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>虛空非假合</div>
</p></div>
<div class='div-commentary'><p style="margin-left:1em"><span class='note-inline'>(昏鈍頑空形色而有本不可得況假合耶楞嚴經云漚滅空本無)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真智本來眀</div>
</p></div>
<div class='div-commentary'><p style="margin-left:1em"><span class='note-inline'>(群情未覺恒處夢中真智湛然本來眀了起信論云有大智慧光眀義故徧照法界義故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>戒定貪嗔欲</div>
</p></div>
<div class='div-commentary'><p style="margin-left:1em"><span class='note-inline'>(持戒求天習定忻上貪欲嗔恚皆墯三塗楞嚴經云如汲井輪㸦為高下)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>昬衢居舍屋</div>
</p></div>
<div class='div-commentary'><p style="margin-left:1em"><span class='note-inline'>(昬衢舍屋喻無眀窟宅眾生轉轉無眀為因智慧未生如處長夜涅槃經云如生盲人)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因緣能諦信</div>
</p></div>
<div class='div-commentary'><p style="margin-left:1em"><span class='note-inline'>(因緣即出世因緣諦信乃審决眀了法華經云諸佛世尊唯以一大事因緣故出現於世)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不䧟寒冰獄</div>
</p></div>
<div class='div-commentary'><p style="margin-left:1em"><span class='note-inline'>(信大乘者尚不滯於二乘豈更墯於冰獄圓覺經云地獄天官皆為淨土)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慧引菩提證</div>
</p></div>
<div class='div-commentary'><p style="margin-left:1em"><span class='note-inline'>(謂諸菩薩歷位修行漸次加功引發妙慧慧圓漏盡䪺證菩提般若心經云依般若波羅蜜多故得阿耨多羅三藐三菩提)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>施張道眼眀</div>
</p></div>
<div class='div-commentary'><p style="margin-left:1em"><span class='note-inline'>(位登大果五眼圓眀妙用施張無幽不燭法華經云佛為世間眼)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>破於非法相</div>
</p></div>
<div class='div-commentary'><p style="margin-left:1em"><span class='note-inline'>(眾生執法佛說法空眾生離法求非法相金剛經云若取非法相即著我人眾生壽者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>區別善能精</div>
</p></div>
<div class='div-commentary'><p style="margin-left:1em"><span class='note-inline'>(理事隱顯生滅始終區別源流盡其精妙楞嚴經云披剝萬像㭊出精眀)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>說譬諭空色</div>
</p></div>
<div class='div-commentary'><p style="margin-left:1em"><span class='note-inline'>(如來大悲憫物迷執種種譬喻廣演色空欲令眾生二邊無著楞嚴經云即空即色非空非色)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>三乘徧十方</div>
</p></div>
<div class='div-commentary'><p style="margin-left:1em"><span class='note-inline'>(化攝群機佛佛同道三乘之法恒徧十方法華經云十方佛皆現梵音慰喻我我等亦皆得㝡妙苐一法為諸眾生故方便說三乘)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>捨迷求法易</div>
</p></div>
<div class='div-commentary'><p style="margin-left:1em"><span class='note-inline'>(妄執堅時聖凡懸隔捨迷求法易空剎那楞嚴經云狂性自歇歇即菩提)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>似對釋中王</div>
</p></div>
<div class='div-commentary'><p style="margin-left:1em"><span class='note-inline'>(釋中王者即如來也十力無敵自在如王華嚴經云若能如是解諸佛常現前)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理順無為法</div>
</p></div>
<div class='div-commentary'><p style="margin-left:1em"><span class='note-inline'>(性本無為湛然如海順斯理者自契真常楞嚴經云無為無起滅)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>云何起信章</div>
</p></div>
<div class='div-commentary'><p style="margin-left:1em"><span class='note-inline'>(此法深妙菩薩分知大智聲聞杜於視聽凡夫云何而能起信法華經云其智慧門難解難入)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>降魔成道業</div>
</p></div>
<div class='div-commentary'><p style="margin-left:1em"><span class='note-inline'>(因圓果滿示現道成摧伏眾魔俻彰威德法華經云四魔共戰有大功勳)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>功定入他方</div>
</p></div>
<div class='div-commentary'><p style="margin-left:1em"><span class='note-inline'>(道符妙體功用圓明塵剎無邊同歸一化楞嚴經云於十方界坐道塲)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮之不了悟</div>
</p></div>
<div class='div-commentary'><p style="margin-left:1em"><span class='note-inline'>(歷覽群詮貴於會旨執詮忘旨了悟何因楞嚴經云豈唯忘指亦復不識明之與暗)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>圓智豈名揚</div>
</p></div>
<div class='div-commentary'><p style="margin-left:1em"><span class='note-inline'>(證理未圓其道猶晦於詮不悟其智豈揚華嚴經云未得名為真實菩薩)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妄執隨緣得</div>
</p></div>
<div class='div-commentary'><p style="margin-left:1em"><span class='note-inline'>(虛妄計執隨彼緣塵猶如渴鹿奔逐陽熖起信論云緣念境界住持苦樂心起著故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>小升似㪷量</div>
</p></div>
<div class='div-commentary'><p style="margin-left:1em"><span class='note-inline'>(輒將劣智推度上乘如用小升㪷量於物圓覺經云如取螢火燒湏弥山終不能著)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>求福先知妄</div>
</p></div>
<div class='div-commentary'><p style="margin-left:1em"><span class='note-inline'>(如來藏內法寶無邊福向外求誠為虛妄般若頌云施寶如沙數唯成有漏因)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>邪行道不彰</div>
</p></div>
<div class='div-commentary'><p style="margin-left:1em"><span class='note-inline'>(忘失正念向外貪求尚縱邪行豈彰其道金剛經云是人行邪道不能見如來)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>凝然歸性海</div>
</p></div>
<div class='div-commentary'><p style="margin-left:1em"><span class='note-inline'>(作止任滅四病弥加淨慮凝神自符玄旨楞嚴經云遊汎如來大圓覺海)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法要自開張</div>
</p></div>
<div class='div-commentary'><p style="margin-left:1em"><span class='note-inline'>(圓通至理大用現前舒卷縱橫無非自在楞嚴經云坐微塵裏轉大法輪)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>解即非難曉</div>
</p></div>
<div class='div-commentary'><p style="margin-left:1em"><span class='note-inline'>(剎那妙慧解了真源曠劫無明自然開曉楞嚴經云迷晦即無眀發眀便解脫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因無二法張</div>
</p></div>
<div class='div-commentary'><p style="margin-left:1em"><span class='note-inline'>(因者性也對果虛名一尚不存二云何立仁王經云譬如牛二角照解見無二)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>縱撗知浩渺</div>
</p></div>
<div class='div-commentary'><p style="margin-left:1em"><span class='note-inline'>(縱橫則纖毫不滯浩渺則如海無涯圓覺經云遊汎如來大圓覺海)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>福業事俱長</div>
</p></div>
<div class='div-commentary'><p style="margin-left:1em"><span class='note-inline'>(無漏福報與塵沙德業俱同一味長遠無際青龍䟽云理深功妙福難思)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>證念修行故</div>
</p></div>
<div class='div-commentary'><p style="margin-left:1em"><span class='note-inline'>(契證憶念所修行門恐失本心墯諸邪網遺戒經云譬如牧牛之人執杖視之)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>皆明損益方</div>
</p></div>
<div class='div-commentary'><p style="margin-left:1em"><span class='note-inline'>(方者法也具明行人修行損益損則誤成魔業益則速證菩提法華經云如醫善方便為治狂子故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>若依清淨理</div>
</p></div>
<div class='div-commentary'><p style="margin-left:1em"><span class='note-inline'>(清淨理體凡聖真源依之修行功倍日劫圓覺經云皆依圓照清淨覺相永斷無明)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不壞是金剛</div>
</p></div>
<div class='div-commentary'><p style="margin-left:1em"><span class='note-inline'>(金中之剛故名金剛能摧萬物而物不能壞以喻智慧能断煩惱而煩惱不能害楞嚴經云如金剛王常住不壞)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>志樂還湏問</div>
</p></div>
<div class='div-commentary'><p style="margin-left:1em"><span class='note-inline'>(所樂法門理湏咨决多聞增慧大願無虧楞嚴經云大雄大力大慈悲希更審除微細惑)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮源事廣張</div>
</p></div>
<div class='div-commentary'><p style="margin-left:1em"><span class='note-inline'>(詮顯法源廣張事相於一毛孔轉大法輪華嚴經云如來於一語言中演說無邊契經海)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>是非難自曉</div>
</p></div>
<div class='div-commentary'><p style="margin-left:1em"><span class='note-inline'>(義天星布理事重重管見之徒是非難曉楞嚴經云如說藥人真藥現前而不能識)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>釋辯理歸長</div>
</p></div>
<div class='div-commentary'><p style="margin-left:1em"><span class='note-inline'>(消釋辯會性相有空究盡所長歸一真理法華經云唯此一事實餘二即非真)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>果報依文釋</div>
</p></div>
<div class='div-commentary'><p style="margin-left:1em"><span class='note-inline'>(果為酬因經中廣明欲令眾生避惡因也維摩經云善惡之業亦不忘)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因明義㝡長</div>
</p></div>
<div class='div-commentary'><p style="margin-left:1em"><span class='note-inline'>(因能感果經中廣明欲令眾生怖苦果也涅槃經云作惡不即受如灰覆火上)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>業隨身照影</div>
</p></div>
<div class='div-commentary'><p style="margin-left:1em"><span class='note-inline'>(善惡種子念念熏成宿業相隨如身照影維摩經云是身如影從業緣現)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善寂惡悠颺</div>
</p></div>
<div class='div-commentary'><p style="margin-left:1em"><span class='note-inline'>(善寂者實相也寂然如空清淨不變惡業者幻相也寂然如雲悠颺不断維摩經云善寂是菩提性清淨故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因辯無邊性</div>
</p></div>
<div class='div-commentary'><p style="margin-left:1em"><span class='note-inline'>(因者性也先摽異名無邊性者正辯本體圓覺經云如法界性究了圓滿徧十方故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>其如要度量</div>
</p></div>
<div class='div-commentary'><p style="margin-left:1em"><span class='note-inline'>(絕相離名本超思議淺智未决湏假度量圓覺經云若諸眾生本來成佛何故復有一切無眀)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法中眀隱顯</div>
</p></div>
<div class='div-commentary'><p style="margin-left:1em"><span class='note-inline'>(法無隱顯迷悟成差大覺悲深䪺明玄旨圓覺經云始知眾生本來成佛)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>廣大起名揚</div>
</p></div>
<div class='div-commentary'><p style="margin-left:1em"><span class='note-inline'>(一味之法廣大難明安立假名振揚塵剎楞嚴經云迦陵仙音徧十方界)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>義滅眾生妄</div>
</p></div>
<div class='div-commentary'><p style="margin-left:1em"><span class='note-inline'>(如來所演塵沙法義能滅一切眾生無始時來顛倒虛妄楞嚴經云消我億劫顛倒想)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>凡愚智不長</div>
</p></div>
<div class='div-commentary'><p style="margin-left:1em"><span class='note-inline'>(凡夫愚昧智解不長縱遇法門無能悟入維摩經云除彼不肖人癡瞑無智者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>方圓皆是習</div>
</p></div>
<div class='div-commentary'><p style="margin-left:1em"><span class='note-inline'>(方正圓通其智無礙皆由宿習力用弥彰起信論云有熏習善根力故信業果報)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>萬法一中王</div>
</p></div>
<div class='div-commentary'><p style="margin-left:1em"><span class='note-inline'>(萬舉大數法則䡄持一貫其中尊如王者法華經云十方世界中唯有一乘法)</span>。</p>
</div></div>
<p class='juan'>御製秘藏詮卷第二十</p>
<div class='div-w'><p style="margin-left:1em">丙牛歲高麗國大藏都監奉敕雕造</p>
</div>
</div><!-- end of div[@id='body'] -->
</body></html>