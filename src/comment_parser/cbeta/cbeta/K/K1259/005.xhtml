<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>御製秘藏詮</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu10' />
<p class='juan'>御製秘藏詮卷第五　　　　　　　車</p>
<div class='div-other'><a id='mulu11' />
<div class='div-orig'><p style="text-indent:0em" class="lg-abnormal"><div class='lg-row'>違道如山積</div>
</p></div>
<div class='div-commentary'><p style="margin-left:1em"><span class='note-inline'>(違者背義道者聖道謂染習煩惱相因生起諸業煩惱積集如山故云如山積也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷情去復來</div>
</p></div>
<div class='div-commentary'><p style="margin-left:1em"><span class='note-inline'>(諸有情類躭迷五欲愛取潤緣生死往來巡環不絕法華經云相續苦不断)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>貪財無布施</div>
</p></div>
<div class='div-commentary'><p style="margin-left:1em"><span class='note-inline'>(貪吝財寶不起施心既闕行檀永墮貧苦法華經云見六道眾生貧窮無福慧)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>罪即犯靈臺</div>
</p></div>
<div class='div-commentary'><p style="margin-left:1em"><span class='note-inline'>(靈臺者心識之異名犯者違犯之義為諸眾生無始<span class='corr'>已</span>來起惑造罪損壞淨心故犯靈臺花嚴經云清淨無垢智無壞)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>順則菩提行</div>
</p></div>
<div class='div-commentary'><p style="margin-left:1em"><span class='note-inline'>(隨順眾生是菩提行不居淨土處此穢方隨逐凢夫恩深難報本行經云自兜率天來降閻浮)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈悲道眼開</div>
</p></div>
<div class='div-commentary'><p style="margin-left:1em"><span class='note-inline'>(常開道眼指喻群生興慈運悲三界拔苦寶篋經云如來雖離三界救於三界)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眾生業力重</div>
</p></div>
<div class='div-commentary'><p style="margin-left:1em"><span class='note-inline'>(如來大悲不捨有情罪業障閇自不見佛淨名經云眾生罪故不見如來)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>損益自心裁</div>
</p></div>
<div class='div-commentary'><p style="margin-left:1em"><span class='note-inline'>(眾生造業受諸苦惱則為損也依佛言教起行修因當證樂果則為益也華嚴經云應觀法界性一切唯心造)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>知真不起妄</div>
</p></div>
<div class='div-commentary'><p style="margin-left:1em"><span class='note-inline'>(既生真智不起妄心如日出時昬蒙自遣淨名經云日光出時不与冥合)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>魔眾可哀哉</div>
</p></div>
<div class='div-commentary'><p style="margin-left:1em"><span class='note-inline'>(梵音魔羅此云殺者能断惠命不達一真並為魔眾汩沒苦海甚可哀哉淨名經云一切天魔外道皆吾弟子)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>世界光明裏</div>
</p></div>
<div class='div-commentary'><p style="margin-left:1em"><span class='note-inline'>(如來放光照東方万八千世界俱在光明之內法華經云佛放眉間光現諸希有事)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>天花七寶臺</div>
</p></div>
<div class='div-commentary'><p style="margin-left:1em"><span class='note-inline'>(世尊說法天雨四花散於寶座法華經云天雨曼陁華)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>情悟脫迷津</div>
</p></div>
<div class='div-commentary'><p style="margin-left:1em"><span class='note-inline'>(有情悟解乃出迷津永離漂沉證於常樂唯識論云常自受用廣大法樂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>祖宗何伴侶</div>
</p></div>
<div class='div-commentary'><p style="margin-left:1em"><span class='note-inline'>(達祖宗體煩惱不拘理本出纏何分伴侶大莊嚴經云離諸攀緣無所行處)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真心妄不同</div>
</p></div>
<div class='div-commentary'><p style="margin-left:1em"><span class='note-inline'>(真智朗然妄心迷昧明暗自別真妄不同金剛頌云有心俱是妄無相乃為真)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>求百還千與</div>
</p></div>
<div class='div-commentary'><p style="margin-left:1em"><span class='note-inline'>(初求小果入於化城但證生空真理㱕一一則一切何止大千證道謌云一法徧含一切法也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>疑惑失真趣</div>
</p></div>
<div class='div-commentary'><p style="margin-left:1em"><span class='note-inline'>(不断盖纏失於真趣疑惑未遣理事難明楞嚴經云而不自覺枉入諸趣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>分明聖慧開</div>
</p></div>
<div class='div-commentary'><p style="margin-left:1em"><span class='note-inline'>(煩惱若盡理體分明聖惠開時昬迷䪺遣金剛頌云慧燈如朗日)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一音從法界</div>
</p></div>
<div class='div-commentary'><p style="margin-left:1em"><span class='note-inline'>(法音一震沙界普聞機性雖殊深淺獲益既蒙大利永出迷津依法奉行必登彼岸法華經云隨上中下各有所受)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>龍象影中來</div>
</p></div>
<div class='div-commentary'><p style="margin-left:1em"><span class='note-inline'>(放光召眾來佛影中學法求真如大龍象楞嚴經云在佛影中應令暫顯又云學佛法者如大龍象)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>興心詮像教</div>
</p></div>
<div class='div-commentary'><p style="margin-left:1em"><span class='note-inline'>(欲修萬行先要興心詮顯一乘湏依像教法華經云我以種種方便廣演言教)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>佛理卒難裁</div>
</p></div>
<div class='div-commentary'><p style="margin-left:1em"><span class='note-inline'>(佛根本智自內所證真如理體離相湛然聖智群情經劫難測伽耶山頂經云不可憶念離攀緣故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>萬卷真如旨</div>
</p></div>
<div class='div-commentary'><p style="margin-left:1em"><span class='note-inline'>(萬卷經文為真如奧旨一乘秘典乃凢聖同㱕法華經云若不信此法無有是處)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>冥然性相開</div>
</p></div>
<div class='div-commentary'><p style="margin-left:1em"><span class='note-inline'>(理體冥然了達在於真智分明性相開顯藉於教文法華經云種種性相義開闡一乘法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>念徹無窮義</div>
</p></div>
<div class='div-commentary'><p style="margin-left:1em"><span class='note-inline'>(無窮義海難究其源一念了空俱無實體精舍經云義者無體也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄関秘不開</div>
</p></div>
<div class='div-commentary'><p style="margin-left:1em"><span class='note-inline'>(玄関幽遠秘密不開心莫能緣智不可側法華經云深固幽遠無人能到)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一真非鏁鑰</div>
</p></div>
<div class='div-commentary'><p style="margin-left:1em"><span class='note-inline'>(常樂一門非関鏁鑰真空本性豈染塵勞光明藏經云於真俗門洞達無礙故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>萬法眼前來</div>
</p></div>
<div class='div-commentary'><p style="margin-left:1em"><span class='note-inline'>(朗日當空冥暗自謝眼前觀境色相分明如起本智四事俱捨二空齊證萬德河沙諸功德法悉圓證故唯識論云如大圓照現眾色像)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>欲性本來差</div>
</p></div>
<div class='div-commentary'><p style="margin-left:1em"><span class='note-inline'>(眾生情欲本自不同因果差殊名異生性法華經云若生天上及在人間)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>冬寒如夏暑</div>
</p></div>
<div class='div-commentary'><p style="margin-left:1em"><span class='note-inline'>(日月運行陰陽所變妄境則暑寒逈異達真則俱是一如六英經云譬如雲風雷電和會作雨離緣無體故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷途不是緣</div>
</p></div>
<div class='div-commentary'><p style="margin-left:1em"><span class='note-inline'>(若言冬夏無體四時不實聖智可以了知迷情不能緣慮法華經云疑惑不能了)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>報應非言語</div>
</p></div>
<div class='div-commentary'><p style="margin-left:1em"><span class='note-inline'>(天地功深育群生而絕望真如湛寂含万法以無言文殊問菩提心經云無覺無知亦無所得故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>恒式持金偈</div>
</p></div>
<div class='div-commentary'><p style="margin-left:1em"><span class='note-inline'>(三慧熏修以聞為首恒持金偈聖種轉增金剛頌云熏成無漏種方号不思議)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真風入座來</div>
</p></div>
<div class='div-commentary'><p style="margin-left:1em"><span class='note-inline'>(奉持真教眾聖加威必感花雨晴空香風入座法華經云香風吹萎花更雨新好者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄機娛自解</div>
</p></div>
<div class='div-commentary'><p style="margin-left:1em"><span class='note-inline'>(玄微機要契合一乘悟解法門自心娛樂法華經云心懷大歡喜)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理性洞然開</div>
</p></div>
<div class='div-commentary'><p style="margin-left:1em"><span class='note-inline'>(依教開悟洞達真空万法一如湛然清淨法華經云開佛知見使得清淨故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>習善保康哉</div>
</p></div>
<div class='div-commentary'><p style="margin-left:1em"><span class='note-inline'>(修習善道種植良因遠離百殃必保康奉法華經云現世安隱後生善處)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷徒甚可哀</div>
</p></div>
<div class='div-commentary'><p style="margin-left:1em"><span class='note-inline'>(迷徒不悟妄執六塵火灾煎煩甚可哀慜法華經云我為眾生之父應拔其苦難)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈光燭法界</div>
</p></div>
<div class='div-commentary'><p style="margin-left:1em"><span class='note-inline'>(如來妙定慈光不絕照燭身土恒徧法界無量壽經云放無量光照十方國)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>七寶湧樓臺</div>
</p></div>
<div class='div-commentary'><p style="margin-left:1em"><span class='note-inline'>(報佛國中不見穢境七寶樓臺㽵嚴間餝法華經云七寶臺觀充滿其中)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>除濁歸清世</div>
</p></div>
<div class='div-commentary'><p style="margin-left:1em"><span class='note-inline'>(欲歸清世濁染湏除離眾冤煩永居淨域法華經云我淨土不毀天人常充滿)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>業隨䧟刼摧</div>
</p></div>
<div class='div-commentary'><p style="margin-left:1em"><span class='note-inline'>(造業有情自生摧壞隨䧟三刼難免焚漂法華經云眾生見刼盡大火所燒時)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>琉璃光瑩淨</div>
</p></div>
<div class='div-commentary'><p style="margin-left:1em"><span class='note-inline'>(報土之中琉璃為地光明瑩淨佛常住世法華經云如淨琉璃中內現真金像)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>勿染六塵埃</div>
</p></div>
<div class='div-commentary'><p style="margin-left:1em"><span class='note-inline'>(六塵者謂色聲香味觸法六境能坌污眾生身中功德名為六塵起智断除即不染塵埃法華經云汝等勿貪麤弊色聲香味觸法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>求慧入幽微</div>
</p></div>
<div class='div-commentary'><p style="margin-left:1em"><span class='note-inline'>(先求智慧諦察善因趣入幽微當祈解脫菩提心經云求方便慧為本)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>疑緣多執處</div>
</p></div>
<div class='div-commentary'><p style="margin-left:1em"><span class='note-inline'>(疑若未除諸惑不息妄情多執三界為緣法華經云眾生處處着引之令得出)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈悲四眾間</div>
</p></div>
<div class='div-commentary'><p style="margin-left:1em"><span class='note-inline'>(常於四眾諸有情類起慈悲心饒益救拔淨名經云饒益眾生是菩薩行)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>何用經營取</div>
</p></div>
<div class='div-commentary'><p style="margin-left:1em"><span class='note-inline'>(但行利樂普濟群生何用經營別生求趣淨名經云菩提者不可以身得不可以心得)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>想絕是非跡</div>
</p></div>
<div class='div-commentary'><p style="margin-left:1em"><span class='note-inline'>(窮情極思想絕是非断煩惱之稠林去我人之蹤跡法華經云不說他人好惡長短)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>輪迴妙相開</div>
</p></div>
<div class='div-commentary'><p style="margin-left:1em"><span class='note-inline'>(自然輪廻永息妙相開通一真之理體分明六趣之業緣䪺謝文殊問經云開於正路離諸惡業)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眾生迷不見</div>
</p></div>
<div class='div-commentary'><p style="margin-left:1em"><span class='note-inline'>(眾生迷執妄失宗源悞入邪山不求出離法華經云深著虛妄法堅受不可捨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>終日路獃獃</div>
</p></div>
<div class='div-commentary'><p style="margin-left:1em"><span class='note-inline'>(獃獃者癡愚不明之狀謂諸眾生無量刼來終日晝夜於三界路上愚癡蔽心不明本性楞嚴經云雖終日行而不自覺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'><span class='corr'>俗</span>態多昬翳</div>
</p></div>
<div class='div-commentary'><p style="margin-left:1em"><span class='note-inline'>(世俗情態多是昬蒙染翳淨心不能明顯法華經云以貪愛自蔽育冥無所見)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>亦能障法身</div>
</p></div>
<div class='div-commentary'><p style="margin-left:1em"><span class='note-inline'>(煩惱障礙妙用難分不唯癡暗自迷亦覆法身真性華嚴經云離顛倒見知如實理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>光明照八極</div>
</p></div>
<div class='div-commentary'><p style="margin-left:1em"><span class='note-inline'>(神光洞照黑暗皆除八極俱明群生獲益淨名經云或有光明而為佛事)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>物象盡成真</div>
</p></div>
<div class='div-commentary'><p style="margin-left:1em"><span class='note-inline'>(湛然本性悟時而物象皆真惑遣理彰了達而色空無異華嚴經云知一切法皆無分別)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>諦信成三寶</div>
</p></div>
<div class='div-commentary'><p style="margin-left:1em"><span class='note-inline'>(如來成道佛寶也初度陳如僧寶轉正法輪是法寶志意信受定出迷津淨名經云三寶於是現世間)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>冝依作道隣</div>
</p></div>
<div class='div-commentary'><p style="margin-left:1em"><span class='note-inline'>(諦信三寶冝作道隣捨妄趣真俱登彼岸華嚴經云具足功德成佛道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>梵天興教日</div>
</p></div>
<div class='div-commentary'><p style="margin-left:1em"><span class='note-inline'>(佛具六德稱梵謂自在熾盛端嚴名稱吉祥尊貴普覆一切名天興教破暗如日法華經云慧日大聖尊久乃說是法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>覺樹鎮長春</div>
</p></div>
<div class='div-commentary'><p style="margin-left:1em"><span class='note-inline'>(覺樹道成如春煦育長刼化利覆廕群生華嚴經云或於樹王下自然成正覺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>願為十方說</div>
</p></div>
<div class='div-commentary'><p style="margin-left:1em"><span class='note-inline'>(佛有大願為度眾生化利十方廣宣正法法華經云無數方便力演說諸法相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>論千及萬與</div>
</p></div>
<div class='div-commentary'><p style="margin-left:1em"><span class='note-inline'>(聖居無垢明門高啟於一千滌眾塵機教海湏揚於八萬法華經云以萬億方便隨冝而說法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>日烏將月兔</div>
</p></div>
<div class='div-commentary'><p style="margin-left:1em"><span class='note-inline'>(日烏晝照明徧四洲月兔夜輝光生八趣法華經云普明照世間)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>照破無眀處</div>
</p></div>
<div class='div-commentary'><p style="margin-left:1em"><span class='note-inline'>(兩曜騰輝破世間之黑闇慧燈明朗照煩惱之昬衢法華經云大光普照徧滿十方)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>語默皆為道</div>
</p></div>
<div class='div-commentary'><p style="margin-left:1em"><span class='note-inline'>(九有言說皆契真空泯相離言俱為妙道仁王經云通達此無二真入第一義)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>忘機絕妄塵</div>
</p></div>
<div class='div-commentary'><p style="margin-left:1em"><span class='note-inline'>(心機不起便絕妄塵去執除疑自獲安樂解深密經云但自淨心妄塵不起)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>有無依妙理</div>
</p></div>
<div class='div-commentary'><p style="margin-left:1em"><span class='note-inline'>(我心執有迷情著空有空不拘方依妙理唯識論云若離有空妙符中道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>誰作解空人</div>
</p></div>
<div class='div-commentary'><p style="margin-left:1em"><span class='note-inline'>(空有雙遣二障皆除更無緣慮之心方作解空之士仁王經云一切清淨悉皆是空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>言妄迷情障</div>
</p></div>
<div class='div-commentary'><p style="margin-left:1em"><span class='note-inline'>(迷情內起外發妄言雖則心法無形但以語言表示攝論云外發身語業表內心所思)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非空不是真</div>
</p></div>
<div class='div-commentary'><p style="margin-left:1em"><span class='note-inline'>(唯空是真為萬法之所依妄想皆虛乃徧計之所執文殊問經云無語言道是法皆空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>色心成相法</div>
</p></div>
<div class='div-commentary'><p style="margin-left:1em"><span class='note-inline'>(色心緣生則有為事相攝相歸性乃俱是圓成楞嚴經云色心諸緣及心所使皆是妙明真心所現)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>根種離埃塵</div>
</p></div>
<div class='div-commentary'><p style="margin-left:1em"><span class='note-inline'>(楞嚴經云一根既復源六根皆解脫本智從種既生煩惱塵埃遠離)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>純熟如來智</div>
</p></div>
<div class='div-commentary'><p style="margin-left:1em"><span class='note-inline'>(精修萬行純熟眾生如來妙智自然圓滿菩提心經云緣於眾生真智為本)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>多聞似不聞</div>
</p></div>
<div class='div-commentary'><p style="margin-left:1em"><span class='note-inline'>(悟解必假於多聞證理全無於視聽楞嚴經云無聲号無聞非實聞無性)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無心即是道</div>
</p></div>
<div class='div-commentary'><p style="margin-left:1em"><span class='note-inline'>(解脫之處無相無心智與理冥即為真道楞嚴經云空所空滅無心之道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>象教紀經文</div>
</p></div>
<div class='div-commentary'><p style="margin-left:1em"><span class='note-inline'>(佛垂象教綱紀經文為塵刼之良䂓作三祇之刊定法華經云如三世諸佛說法之儀式我亦復如是說無分別法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>安置断非心</div>
</p></div>
<div class='div-commentary'><p style="margin-left:1em"><span class='note-inline'>(理本無言方便安立設三乘之權教断虛妄之非心攝論云轉四諦法輪断三界虛妄)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>垢塵流土宇</div>
</p></div>
<div class='div-commentary'><p style="margin-left:1em"><span class='note-inline'>(惑業如土則能招因行五蘊如宇則所感果體為五蘊身中煩惱塵垢流轉不絕瑜伽論云五蘊區宇惑業潤生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>但能日用真</div>
</p></div>
<div class='div-commentary'><p style="margin-left:1em"><span class='note-inline'>(但能了達真性日用淨心當得無漏智生永断纏綿惑種攝論云真無漏道能断隨眠也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不必更疑慮</div>
</p></div>
<div class='div-commentary'><p style="margin-left:1em"><span class='note-inline'>(依教起行断障除染必證真常更何疑慮法華經云我聞是法音疑悔悉<span class='corr'>已</span>除)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>和合歸真理</div>
</p></div>
<div class='div-commentary'><p style="margin-left:1em"><span class='note-inline'>(心能融境即和合相事与神契妙理歸真密嚴經云若了所知無能知即非有)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>緣流性自純</div>
</p></div>
<div class='div-commentary'><p style="margin-left:1em"><span class='note-inline'>(真通自性但任緣流心既歸真不為妄惑楞嚴經云歸源性無二)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>菩提清淨境</div>
</p></div>
<div class='div-commentary'><p style="margin-left:1em"><span class='note-inline'>(清淨覺智照物無方諸佛眾生非一非異淨名經云一切眾生即菩提相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>經劫不生塵</div>
</p></div>
<div class='div-commentary'><p style="margin-left:1em"><span class='note-inline'>(悟真之功既顯出塵之量永存虛妄不生自契斯旨祖師云本來無一物何處有塵埃)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷背人難解</div>
</p></div>
<div class='div-commentary'><p style="margin-left:1em"><span class='note-inline'>(性有迷背理本圓通我執堅牢故名難解圓覺經云使諸眾生迷悶不入)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>愛河彼岸津</div>
</p></div>
<div class='div-commentary'><p style="margin-left:1em"><span class='note-inline'>(了煩惱即菩提悟無明即法性愛河自竭彼岸通津涅槃經云若離於愛何憂何怖)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>未嘗興一念</div>
</p></div>
<div class='div-commentary'><p style="margin-left:1em"><span class='note-inline'>(於曠大劫值遇如來真念纔興妄念永息大智度論云諸法入佛心中唯一寂靜三昧)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>色相擬為隣</div>
</p></div>
<div class='div-commentary'><p style="margin-left:1em"><span class='note-inline'>(悟即色是空非滅色見空故任為隣般若經云色無邊故般若無邊)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>彼岸梁為搆</div>
</p></div>
<div class='div-commentary'><p style="margin-left:1em"><span class='note-inline'>(能達彼岸<span class='corr'>已</span>搆津梁復念眾生沒溺苦海起大悲心設種種法未渡与沒應用分明華嚴經云廣度一切猶如槗梁)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清波濁水津</div>
</p></div>
<div class='div-commentary'><p style="margin-left:1em"><span class='note-inline'>(清波喻法性濁水喻煩惱愚者見二智者唯一華嚴義海云清水濁水波濕無殊)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非心為筏喻</div>
</p></div>
<div class='div-commentary'><p style="margin-left:1em"><span class='note-inline'>(如來淨智名為非心能度眾生強名筏喻金剛經云如筏喻者法尚應捨何况非法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>宿世有良因</div>
</p></div>
<div class='div-commentary'><p style="margin-left:1em"><span class='note-inline'>(正信難立正法難聞得非久殖善根獲勝妙利般若經云宿種善根惣持不忘)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>樂道信非常</div>
</p></div>
<div class='div-commentary'><p style="margin-left:1em"><span class='note-inline'>(樂道者謂心遊大道理契非常體用昭彰非言象之所及華嚴經云信是道元功德母故曰非常)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善心無猛虎</div>
</p></div>
<div class='div-commentary'><p style="margin-left:1em"><span class='note-inline'>(達色見心何惡不善強暴之緣頓息怖畏之境即忘金剛三昧經云善不善法從心化生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>受持不可思</div>
</p></div>
<div class='div-commentary'><p style="margin-left:1em"><span class='note-inline'>(信解受持於法不昧妄緣俱捨心觀豁明若不然者於教何益華嚴經云如貧子[婁*殳]他寶自無半錢分)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>枉用虛勞苦</div>
</p></div>
<div class='div-commentary'><p style="margin-left:1em"><span class='note-inline'>(不興正見妄起邪心去道愈遙徒言勞苦圓覺經云即知此生性自勞慮)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>曩刧何迷障</div>
</p></div>
<div class='div-commentary'><p style="margin-left:1em"><span class='note-inline'>(悲歎曩劫受報輪迴諸惑覆心不能了悟為迷所障何猶覺知楞嚴經云迷晦無明也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>多成不解人</div>
</p></div>
<div class='div-commentary'><p style="margin-left:1em"><span class='note-inline'>(於法迷惑不能解空眾生妄業所纏世尊乃興悲歎楞嚴經云我信是人終不能解)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>宗乘能了達</div>
</p></div>
<div class='div-commentary'><p style="margin-left:1em"><span class='note-inline'>(佛之宗乘開發迷者一悟永悟了達上乘涅槃經云了了見佛性猶如文殊等)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>三界好相親</div>
</p></div>
<div class='div-commentary'><p style="margin-left:1em"><span class='note-inline'>(華嚴經云三界所有法唯是一心作既了一心之旨寧偱三界之輪法華經云不如三界見於三界)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>垢膩昬諸意</div>
</p></div>
<div class='div-commentary'><p style="margin-left:1em"><span class='note-inline'>(不能離垢趣真為染無明妄意不悟本性向外馳求大乘攝論云通達唯是意)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如何見法身</div>
</p></div>
<div class='div-commentary'><p style="margin-left:1em"><span class='note-inline'>(如來法身隨機應現不能了悟全昧真常華嚴經云譬如暗中寶非燈不能照佛法無人說雖慧不能了)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>為開方便故</div>
</p></div>
<div class='div-commentary'><p style="margin-left:1em"><span class='note-inline'>(開張大道直露玄機示方便門咸令悟解圓覺經云開發未悟)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>此理卒難陳</div>
</p></div>
<div class='div-commentary'><p style="margin-left:1em"><span class='note-inline'>(至理甚深法身玄邈非事非理於法難伸法華經云是法不可示辤相寂滅)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>抂用成顛倒</div>
</p></div>
<div class='div-commentary'><p style="margin-left:1em"><span class='note-inline'>(依不了義生妄想心智用狂迷識量顛倒用名質礙不了成疑莊嚴經云觀察不順理皆成愚顛倒)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>將心更問天</div>
</p></div>
<div class='div-commentary'><p style="margin-left:1em"><span class='note-inline'>(楞伽經云自覺聖智令覺自心如何行人背真依妄傷彼非理故曰問天)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如來雖付囑</div>
</p></div>
<div class='div-commentary'><p style="margin-left:1em"><span class='note-inline'>(如來法印印印相傳法不契心心不契法唯佛真法付囑當仁三昧經云我心如佛心佛心如我心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妙覺為誰傳</div>
</p></div>
<div class='div-commentary'><p style="margin-left:1em"><span class='note-inline'>(以無上心合㝡勝諦誰能傳受妙覺流光肈論云迷之則歷劫浪修悟之則當體凝寂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>戒說是經文</div>
</p></div>
<div class='div-commentary'><p style="margin-left:1em"><span class='note-inline'>(警諸未信示在誠言楞嚴經云戒律但束身非身無所束元非遍一切云何獲圓通般若經云不執淨戒)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>十方逢信住</div>
</p></div>
<div class='div-commentary'><p style="margin-left:1em"><span class='note-inline'>(戒體何窮周徧凢聖無瑕光潔幽暗悉彰心地戒云戒如明日月)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>誦持有善緣</div>
</p></div>
<div class='div-commentary'><p style="margin-left:1em"><span class='note-inline'>(開遮在我禁制非他有大善緣稱理持誦心地戒云不誦戒者非佛種子)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人好相依附</div>
</p></div>
<div class='div-commentary'><p style="margin-left:1em"><span class='note-inline'>(悟戒既非持犯達理本自圓通利物利生無規無矩梵網經云微塵菩薩眾由是成正覺)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>來去何時了</div>
</p></div>
<div class='div-commentary'><p style="margin-left:1em"><span class='note-inline'>(三界迴環四生出歿汲井之輪曷喻擊石之火猶停華嚴經云於三界內莫能自出)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>菩提本不還</div>
</p></div>
<div class='div-commentary'><p style="margin-left:1em"><span class='note-inline'>(菩提之性悟本還源一去不還達真如理中論云菩提不來亦不去)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寧虧慈忍力</div>
</p></div>
<div class='div-commentary'><p style="margin-left:1em"><span class='note-inline'>(諸聖顯教行大慈忍途中受用於理寧違莊嚴經云無有微恨心加慈報於汝)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妙相得方閑</div>
</p></div>
<div class='div-commentary'><p style="margin-left:1em"><span class='note-inline'>(妙相者非著相也本圓滿故於法自閑謂有心而入無心向有相而證無相涅槃經云離一切相不可願求)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人本有根性</div>
</p></div>
<div class='div-commentary'><p style="margin-left:1em"><span class='note-inline'>(一切眾生具佛真性含識智寂根性清虛起信論云無始<span class='corr'>已</span>來本性具足)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真心即是緣</div>
</p></div>
<div class='div-commentary'><p style="margin-left:1em"><span class='note-inline'>(以真心為能緣以實相為所緣能所和合即見本有根性瑜伽論云心緣真如境聖道方能轉依故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>若明空實理</div>
</p></div>
<div class='div-commentary'><p style="margin-left:1em"><span class='note-inline'>(非<span class='corr'>但</span>見空兼見不空不空不可得何况見於空中論云不見見無見是實見涅槃也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>達悟不遷延</div>
</p></div>
<div class='div-commentary'><p style="margin-left:1em"><span class='note-inline'>(迷之則毫釐千里悟之則動靜一源肇論云聖遠乎[栽-木+(万-一)]體之則神矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>種種関經教</div>
</p></div>
<div class='div-commentary'><p style="margin-left:1em"><span class='note-inline'>(一切萬法有為無為世出世間不離真際故曰種種関經教法華經云皆順正法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真機四不遷</div>
</p></div>
<div class='div-commentary'><p style="margin-left:1em"><span class='note-inline'>(動靜交微孰變真機不為物遷湛然常寂放光般若經云法無去來無動轉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>開通無阻滯</div>
</p></div>
<div class='div-commentary'><p style="margin-left:1em"><span class='note-inline'>(眾生見物流動聖人悟物不遷不遷之旨必藉開通大惣持經云以無着心為人演說)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>方見法王㩲</div>
</p></div>
<div class='div-commentary'><p style="margin-left:1em"><span class='note-inline'>(真機䪺顯物象非遷不有法王何由契悟般若經云一人出世多人聚慶)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>定極無邊方</div>
</p></div>
<div class='div-commentary'><p style="margin-left:1em"><span class='note-inline'>(大定攝心十方咸默自他不隔彼此同歸華嚴經云定心安隱住普運諸含識)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>威光根信所</div>
</p></div>
<div class='div-commentary'><p style="margin-left:1em"><span class='note-inline'>(端居大定寂照現前體用真玄昬暗皆泯華嚴經云不動本處照十方佛日光明亦如是)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>歸依大眾心</div>
</p></div>
<div class='div-commentary'><p style="margin-left:1em"><span class='note-inline'>(自心自佛他佛皆如歸依眾心凢聖一揆華嚴經云凢夫賢聖人平等無高下)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>功德恒沙土</div>
</p></div>
<div class='div-commentary'><p style="margin-left:1em"><span class='note-inline'>(悟本源性佛見自己光明功德通徧十方利益普周四眾華嚴經云功德等無邊)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>東土方興教</div>
</p></div>
<div class='div-commentary'><p style="margin-left:1em"><span class='note-inline'>(言東土者以西天望此土也方興教法煥耀祇園奉貝多文譯歸秘藏肈論云揚淳風以東扇)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如來一法傳</div>
</p></div>
<div class='div-commentary'><p style="margin-left:1em"><span class='note-inline'>(過去七佛為世宗師以一法而演化十方以一真而周布沙界大智度論云般若唯一法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>投林棲木鶴</div>
</p></div>
<div class='div-commentary'><p style="margin-left:1em"><span class='note-inline'>(舉目全真觸途無妄即心即色一法圓融古聖云塵塵盡是本來人)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>悟達理無偏</div>
</p></div>
<div class='div-commentary'><p style="margin-left:1em"><span class='note-inline'>(情生智隔想變體殊迷悟混融邪正交雜顯一眾悟於理何偏圓覺經云眾生國土同一法性)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>西方極樂界</div>
</p></div>
<div class='div-commentary'><p style="margin-left:1em"><span class='note-inline'>(極樂世界非止西方佛接迷情不論南北唯真實際法界普周大乘攝論云清淨佛土一向安樂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>我佛智重宣</div>
</p></div>
<div class='div-commentary'><p style="margin-left:1em"><span class='note-inline'>(如來聖智月印青天萬水澄波無真不現如佛妙法一一親宣情与非情咸悉悟解法華經云除佛方便說)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>祖印相提挈</div>
</p></div>
<div class='div-commentary'><p style="margin-left:1em"><span class='note-inline'>(祖祖相傳心心相契當機諦當不落二邊華嚴經云一念現故如印䪺成)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無心即受傳</div>
</p></div>
<div class='div-commentary'><p style="margin-left:1em"><span class='note-inline'>(有情非實無心即真以心印心玄默傳受楞伽經云佛語心為宗無門為法門)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>賢聖本無障</div>
</p></div>
<div class='div-commentary'><p style="margin-left:1em"><span class='note-inline'>(唯佛与佛非聖非賢本自無心如何有障障不能障心亦無心言語道断心行處滅圓覺經云不即不離無縛無脫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真純達智詮</div>
</p></div>
<div class='div-commentary'><p style="margin-left:1em"><span class='note-inline'>(一源澄湛萬累俱融達智志筌純一無雜智度論云恬憺得一心觀知諸法實也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>求之則不現</div>
</p></div>
<div class='div-commentary'><p style="margin-left:1em"><span class='note-inline'>(無心求心真心自現無情向道道本如然楞嚴經云悟一神珠非從外求)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>虛己却安禪</div>
</p></div>
<div class='div-commentary'><p style="margin-left:1em"><span class='note-inline'>(內照無他見精明性動亦非動絕泯異端虛己亡情如禪定相大智度論云動止心常一)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>釋法法皆真</div>
</p></div>
<div class='div-commentary'><p style="margin-left:1em"><span class='note-inline'>(非情玄解事理皆通有意求真於法障礙二夜經云所說經教一切皆真)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>恒沙非可[婁*殳]</div>
</p></div>
<div class='div-commentary'><p style="margin-left:1em"><span class='note-inline'>(如來說法非法明心道合真空不可執計塵塵絕影理事融通三昧經云猶如恒沙無能計誼者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>功成果自圓</div>
</p></div>
<div class='div-commentary'><p style="margin-left:1em"><span class='note-inline'>(能依妙解功德周圓不礙果因於法平等華嚴經云所有慧身不由他悟)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>梵說鳴金鼓</div>
</p></div>
<div class='div-commentary'><p style="margin-left:1em"><span class='note-inline'>(示真實相開無礙門發金皷音演微妙法金光明經云是金皷中所出妙音)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>愚騃眾生相</div>
</p></div>
<div class='div-commentary'><p style="margin-left:1em"><span class='note-inline'>(不了五陰即自性空謂為實有著種種相如幻三昧經云諸愚騃子修眾惡行)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無能至道緣</div>
</p></div>
<div class='div-commentary'><p style="margin-left:1em"><span class='note-inline'>(迷非遠近悟有後先心不忘緣自生影像道符玄契不混清真華嚴經云不知諸佛法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如來本是實</div>
</p></div>
<div class='div-commentary'><p style="margin-left:1em"><span class='note-inline'>(佛之恩慧日用不知性之聡明澄之必悟深明本末豈問是非密嚴經云如來清淨藏世間阿頼耶如金与指環展轉無差別)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>却被妄情牽</div>
</p></div>
<div class='div-commentary'><p style="margin-left:1em"><span class='note-inline'>(真體不動真性不搖強役妄情牽舉心識華嚴經云疑惑邪見)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>舒展威儀德</div>
</p></div>
<div class='div-commentary'><p style="margin-left:1em"><span class='note-inline'>(四攝被物萬有來股神通聖相動必合常上德不德四德昭然華嚴經云如來有大威儀德)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>天龍八部前</div>
</p></div>
<div class='div-commentary'><p style="margin-left:1em"><span class='note-inline'>(我佛出世八部居先環輔至尊翊衛極聖共利物也華嚴經云譬如明日月非為一人二人出)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈光廻一照</div>
</p></div>
<div class='div-commentary'><p style="margin-left:1em"><span class='note-inline'>(光明多種色相隨機用慈為心光體無二聖善天子經云光明色勝妙三界㝡苐一)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>苦趣息煩冤</div>
</p></div>
<div class='div-commentary'><p style="margin-left:1em"><span class='note-inline'>(苦趣則三塗無間業道纏綿種種冤魔眾惱畢集唯佛与懺無作無為華嚴經云照地獄趣滅眾生苦也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>卷則不盈手</div>
</p></div>
<div class='div-commentary'><p style="margin-left:1em"><span class='note-inline'>(心含法界自在卷舒體徧虛空何由障礙聲色俱泯根塵自捐華嚴別義云收之則毫末不存)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>行之極大千</div>
</p></div>
<div class='div-commentary'><p style="margin-left:1em"><span class='note-inline'>(從一毫端剖出大千境界於微塵裏演成無盡法門起信論云無所不徧心真實故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>塵勞當自泯</div>
</p></div>
<div class='div-commentary'><p style="margin-left:1em"><span class='note-inline'>(舉體全真即塵勞而為妙用一心無妄依事理而盡合玄機楞嚴經云慧光圓通便出塵界)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>聖法本如然</div>
</p></div>
<div class='div-commentary'><p style="margin-left:1em"><span class='note-inline'>(不勞神慮任運自真即於凢心顯為聖法自然清淨更無所為智度論云非佛天人阿修羅之所能作也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>意解得無心</div>
</p></div>
<div class='div-commentary'><p style="margin-left:1em"><span class='note-inline'>(不著萬有是得無心入大寂場遊毗盧境摩竭經云不行見法寶雲經云心為上首)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄中不可[婁*殳]</div>
</p></div>
<div class='div-commentary'><p style="margin-left:1em"><span class='note-inline'>(理玄絕思心玄絕想思想既無何[婁*殳]可[婁*殳]華嚴經云所思不可思是名為難思)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>八萬四千門</div>
</p></div>
<div class='div-commentary'><p style="margin-left:1em"><span class='note-inline'>(心為眾字之王理為萬法之本統禦何極收攝無餘華嚴經云一句能訓誨八萬四千之國)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>誰證斆䂓矩</div>
</p></div>
<div class='div-commentary'><p style="margin-left:1em"><span class='note-inline'>(誰證者無能證也理本無蹤心仍泯跡何方圓䂓矩之所斆㦲弥勒成道偈云今日證菩提豁然無所有)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>疑了還無事</div>
</p></div>
<div class='div-commentary'><p style="margin-left:1em"><span class='note-inline'>(瑜伽論云猶豫揀擇說為疑故自別有體是分別惑疑有理事今約事陳亦影理也<span class='corr'>已</span>了諸境疑即還無法華經云断諸疑悔身意泰然)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>執之情妄交</div>
</p></div>
<div class='div-commentary'><p style="margin-left:1em"><span class='note-inline'>(起執之情即是其妄見依相發相仗見生楞嚴經云空見不分見相交織名曰妄交)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>為緣成染污</div>
</p></div>
<div class='div-commentary'><p style="margin-left:1em"><span class='note-inline'>(心本清淨妙性圓明強覺為緣遂成染污楞嚴經云因諸愛染發起妄情)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷夢不相拋</div>
</p></div>
<div class='div-commentary'><p style="margin-left:1em"><span class='note-inline'>(三界夢幻迷理為因迷自身者由執夢故迷夢俱妄名不相拋唯識論云未得真覺恒處夢中)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>悟達曾無法</div>
</p></div>
<div class='div-commentary'><p style="margin-left:1em"><span class='note-inline'>(真性本如悟達曾無於所得冥心契證離相不可以事求似盖与函如鹽投水般若經云以無所得故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈悲智轉高</div>
</p></div>
<div class='div-commentary'><p style="margin-left:1em"><span class='note-inline'>(妙智圓舒轉法輪於沙界慈悲高運濟含識於塵方金光明經云應物現形如水中月)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>等閑空度日</div>
</p></div>
<div class='div-commentary'><p style="margin-left:1em"><span class='note-inline'>(日月自流性無遷易明暗空塞不礙真常境不乱心等閑度日法華經云一心除乱攝念山林億千萬歲)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>勿染妄心勞</div>
</p></div>
<div class='div-commentary'><p style="margin-left:1em"><span class='note-inline'>(靈源洞皎勿染妄心真性內凝塵勞永寂楞嚴經云則知汝心本妙明淨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>知足心常足</div>
</p></div>
<div class='div-commentary'><p style="margin-left:1em"><span class='note-inline'>(了知自心體周法界本來具足凢聖同如惑翳既除雲開月朗楞嚴經云了然自知獲本妙心常住不滅)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無情逐境勞</div>
</p></div>
<div class='div-commentary'><p style="margin-left:1em"><span class='note-inline'>(但自無心逐境何勞沉溺根塵息慮情忘當處顯靜顯宗論云達境唯心<span class='corr'>已</span>分別即不生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>雖居五濁內</div>
</p></div>
<div class='div-commentary'><p style="margin-left:1em"><span class='note-inline'>(若無濁惡何顯真如始信菩提出於煩惱五濁者謂刼濁見濁煩惱濁眾生濁命濁楞嚴經云汝濁五重亦復如是)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>色相意空高</div>
</p></div>
<div class='div-commentary'><p style="margin-left:1em"><span class='note-inline'>(色相空高妄情分別真源洞鑒妙性恒如圓覺經云雲<span class='corr'>駛</span>月運舟移岸行)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>經佛是因緣</div>
</p></div>
<div class='div-commentary'><p style="margin-left:1em"><span class='note-inline'>(雜心論解經具五義謂湧泉貫花顯示繩墨結鬘等義智者依教而為因緣起行造修證趣佛果法華經云以是因緣我故語汝無智人中莫說此經)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真純人到處</div>
</p></div>
<div class='div-commentary'><p style="margin-left:1em"><span class='note-inline'>(諸修行人趣真純理究竟到處湏辯觀門楞嚴經云處尚不知等)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>若知大聖因</div>
</p></div>
<div class='div-commentary'><p style="margin-left:1em"><span class='note-inline'>(布施發慧修進假因若知本因當來成佛楞嚴經云依不生滅而為其因必獲如來七常住果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寂滅眾生苦</div>
</p></div>
<div class='div-commentary'><p style="margin-left:1em"><span class='note-inline'>(知入聖之因頓寂滅諸苦眾生覺了作用隨緣圓覺經云以寂滅力而起作用)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非為情牽迫</div>
</p></div>
<div class='div-commentary'><p style="margin-left:1em"><span class='note-inline'>(達境唯心幻相非為牽迫了法恒寂妄情由是不生顯宗論云知諸法唯心便捨外塵相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>要知一字褒</div>
</p></div>
<div class='div-commentary'><p style="margin-left:1em"><span class='note-inline'>(一悟全真誰強褒貶妄情自溺寧顯是非以一字明俾眾生遣妄楞嚴經云若離前塵有分別性即真如心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不能深論理</div>
</p></div>
<div class='div-commentary'><p style="margin-left:1em"><span class='note-inline'>(至理絕言智者不能深論諸法實性名句莫之能量仁王經云若著名相分別諸法即是不見諸法實性)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>拂子用龜毛</div>
</p></div>
<div class='div-commentary'><p style="margin-left:1em"><span class='note-inline'>(妄執情迷諭於龜毛可拂真心顯悟頓明石火流光瑜伽論說名畢竟無喻遍計執情)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>取意非求願</div>
</p></div>
<div class='div-commentary'><p style="margin-left:1em"><span class='note-inline'>(但取自意率尓造修非菩提可求非大願所發不契中道終背圓通楞嚴經云如蒸砂石欲成其飯終不能得)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>能行性自高</div>
</p></div>
<div class='div-commentary'><p style="margin-left:1em"><span class='note-inline'>(能行之行所趣之境不依佛語謂性自高楞嚴經云此輩說為可怜慜者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>用心無等級</div>
</p></div>
<div class='div-commentary'><p style="margin-left:1em"><span class='note-inline'>(一向用心不分邪正教無等級妄外乱修外道異宗多有此類瑜伽論說九十五徒各起異執等)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>剗地妄煎熬</div>
</p></div>
<div class='div-commentary'><p style="margin-left:1em"><span class='note-inline'>(既失正見剗地妄生煩惱煎熬遂成顛墜法華經云諸惡䖝輩藏竄孔穴等此並喻邪妄所起惑染也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>海聚百川水</div>
</p></div>
<div class='div-commentary'><p style="margin-left:1em"><span class='note-inline'>(百川異流朝宗于海萬像雖眾同一真源性相可量法喻齊等法華經云諸水之中海為苐一)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>奔騰勢自勞</div>
</p></div>
<div class='div-commentary'><p style="margin-left:1em"><span class='note-inline'>(渤澥因風奔騰勢起究其所至波相自勞類彼有情識浪如是楞嚴經云如海遇風緣是種種波浪)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因知平等法</div>
</p></div>
<div class='div-commentary'><p style="margin-left:1em"><span class='note-inline'>(楞嚴經云寶覺真心各各圓滿因悟實性知諸法源本來平等)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>圓滿智身高</div>
</p></div>
<div class='div-commentary'><p style="margin-left:1em"><span class='note-inline'>(圓滿者表身智周遍也如大圓智高鑒十世普照四生唯識論云能現能生身土智影無間無断窮未來際如大圓照)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>論譯法王言</div>
</p></div>
<div class='div-commentary'><p style="margin-left:1em"><span class='note-inline'>(法中得自在名曰法王所出言音無漏經教依經造論菩薩作為譯者翻彼梵語就此華言順穩流通為利益故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈悲心救苦</div>
</p></div>
<div class='div-commentary'><p style="margin-left:1em"><span class='note-inline'>(楞嚴經云上合諸佛同一慈力下合眾生同一悲仰用無作心與樂拔苦救諸含識菩薩行也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>文依理義玄</div>
</p></div>
<div class='div-commentary'><p style="margin-left:1em"><span class='note-inline'>(玄者深妙義理也依能詮文解所詮義傳燈継踵導彼未來寶積經云施一文字以能班宣無限義理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清淨善分付</div>
</p></div>
<div class='div-commentary'><p style="margin-left:1em"><span class='note-inline'>(清淨之法遇善根緣可以分明傳通付授楞嚴經云將此法門傳示未世諸修行者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>降盡諸魔相</div>
</p></div>
<div class='div-commentary'><p style="margin-left:1em"><span class='note-inline'>(瑜伽論云薄伽梵者坦然安坐妙菩提座任運降伏一切魔軍魔有四種謂煩惱魔天魔蘊魔盡魔以彼行相不一故曰諸魔)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>方知大智高</div>
</p></div>
<div class='div-commentary'><p style="margin-left:1em"><span class='note-inline'>(能断塵沙煩惱方知佛智難思高彼二乘得名為大智度論云是人大智慧世界中無惱)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>性心無問處</div>
</p></div>
<div class='div-commentary'><p style="margin-left:1em"><span class='note-inline'>(真心妙性離相絕名不墮處時莫能啟問佛以純悲而自宣說法華經云無問而自說)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>自在不虛勞</div>
</p></div>
<div class='div-commentary'><p style="margin-left:1em"><span class='note-inline'>(既證圓通顯真自在遠諸虛妄離彼塵勞楞嚴經云彼塵勞內汝妙覺中)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>伏妄虛空性</div>
</p></div>
<div class='div-commentary'><p style="margin-left:1em"><span class='note-inline'>(妄性不實有類頑空謂分別因緣資成有漏唯真空性摧伏妄魔非學法污而能清淨唯識論云妄所執我决定非有)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>隨形影不逃</div>
</p></div>
<div class='div-commentary'><p style="margin-left:1em"><span class='note-inline'>(如人造善不善等業於一切處不相捨離如影隨形莫可逃避楞嚴經云如於日中不能藏影)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因言無限意</div>
</p></div>
<div class='div-commentary'><p style="margin-left:1em"><span class='note-inline'>(因言妄習種類資熏意匪能量故無窮盡解深密經云一切種子如暴流)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>百里望纖毫</div>
</p></div>
<div class='div-commentary'><p style="margin-left:1em"><span class='note-inline'>(有情心行微細千差凢識麤浮莫之能覩猶諭千里而辯秋毫楞嚴經云眾生洞視不過分付)</span>。</p>
</div></div>
<p class='juan'>御製秘藏詮卷第五</p>
<div class='div-w'><p style="margin-left:1em">丁未歲高麗國大藏都監奉敕雕造</p>
</div>
</div><!-- end of div[@id='body'] -->
</body></html>