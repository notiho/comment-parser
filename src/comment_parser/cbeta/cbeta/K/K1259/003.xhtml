<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>御製秘藏詮</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu6' />
<p class='juan'>御製秘藏詮卷第三　　　　　　　車</p>
<div class='div-other'><a id='mulu7' />
<div class='div-orig'><p style="text-indent:0em" class="lg-abnormal"><div class='lg-row'>論教還歸一</div>
</p></div>
<div class='div-commentary'><p style="margin-left:1em"><span class='note-inline'>(瑜伽論云究暢真宗曰論五乘三藏謂教會權入實名還歸一法華經云十方佛土中唯有一乘法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如來法自通</div>
</p></div>
<div class='div-commentary'><p style="margin-left:1em"><span class='note-inline'>(仰惟物物無礙法法皆通自捨如來孰能洞曉法華經云唯佛究盡諸法實相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真心無出沒</div>
</p></div>
<div class='div-commentary'><p style="margin-left:1em"><span class='note-inline'>(光玄集云用而常寂假曰真心寂而常用強名出沒二相雙泯方契如如)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>丈六儼金容</div>
</p></div>
<div class='div-commentary'><p style="margin-left:1em"><span class='note-inline'>(唯識論云化身有三丈六金容即其一也儼花座而不動應沙界以無遺華嚴經云隨緣赴感靡不周)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>去者依諸法</div>
</p></div>
<div class='div-commentary'><p style="margin-left:1em"><span class='note-inline'>(楞嚴經云捨生趣生名為去者五蘊成身言依諸法唯識論云前異熟既盡復生餘異熟)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>來時應亦同</div>
</p></div>
<div class='div-commentary'><p style="margin-left:1em"><span class='note-inline'>(了悟菩提非來去相時莭不異應用皆同楞嚴經云從無始來循諸色聲逐諸生滅由是生生雜染流轉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>未將虛種性</div>
</p></div>
<div class='div-commentary'><p style="margin-left:1em"><span class='note-inline'>(人天種性因果虛踈誠勿將心戀之適意法華經云三界無安猶如火宅)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妄想在其中</div>
</p></div>
<div class='div-commentary'><p style="margin-left:1em"><span class='note-inline'>(五蘊妄想其性本空證空即實實在安中般若經云五蘊即空空即五蘊)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>住為如來意</div>
</p></div>
<div class='div-commentary'><p style="margin-left:1em"><span class='note-inline'>(慈恩䟽云智證安處目之為住慈心念物名如來意涅槃經云如來欲令一切眾生與我皆同安住秘密藏中)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無機不可宗</div>
</p></div>
<div class='div-commentary'><p style="margin-left:1em"><span class='note-inline'>(是知心契真源情忘機巧宗風不立言象無依法華經云諸法寂滅相不可以言宣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>涅槃本寂靜</div>
</p></div>
<div class='div-commentary'><p style="margin-left:1em"><span class='note-inline'>(玄贊䟽云障盡智圓證窮法界謂之涅槃唯識論云有餘無餘自性無住通真離垢名本寂靜)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>少剩更何容</div>
</p></div>
<div class='div-commentary'><p style="margin-left:1em"><span class='note-inline'>(楞嚴䟽云寂照無涯虛含罔極在因不滅至果無增既亡少剩之蹤何有洪纖之納)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>捨業離諸緣</div>
</p></div>
<div class='div-commentary'><p style="margin-left:1em"><span class='note-inline'>(捨三界業離諸苦緣依妙行門趣安樂果法華經云我令脫苦縛建得涅槃者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無眀如指掌</div>
</p></div>
<div class='div-commentary'><p style="margin-left:1em"><span class='note-inline'>(染法之本無明為先作用資多猶如指掌唯識論云無明力增通相應不共為諸惑所依)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寂然聖道通</div>
</p></div>
<div class='div-commentary'><p style="margin-left:1em"><span class='note-inline'>(杲日初昇重昏自謝聖道纔起真見斯通慈恩䟽云心澄妙理故曰寂然)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>運化谷聲響</div>
</p></div>
<div class='div-commentary'><p style="margin-left:1em"><span class='note-inline'>(神化運生感應如響故慈恩䟽云亦猶聲傳萬谷月應千池等也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>慈心初竪拂</div>
</p></div>
<div class='div-commentary'><p style="margin-left:1em"><span class='note-inline'>(慈心接物託事標真警駭群情假之竪拂欲明心境俱真同歸實際楞嚴經云比見及緣元是菩提妙淨明體)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>賢者可明宗</div>
</p></div>
<div class='div-commentary'><p style="margin-left:1em"><span class='note-inline'>(眾善飾身謂之賢者內心照解自可明宗阿難偈云銷我億劫顛倒想不歷僧祇獲法身)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非法與禪定</div>
</p></div>
<div class='div-commentary'><p style="margin-left:1em"><span class='note-inline'>(至理論云迷之則事事乖真俱成非法悟之則物物妙用悉是禪那)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不解莫通風</div>
</p></div>
<div class='div-commentary'><p style="margin-left:1em"><span class='note-inline'>(理本顯然解非契道性廓徹實事無不通法華經云通達無量義)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>悲觀塵沙種</div>
</p></div>
<div class='div-commentary'><p style="margin-left:1em"><span class='note-inline'>(慜物情厚名悲俯視勞生曰觀性識清淨法演恒沙法華經云種類若干名色各異)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>誰眀果有功</div>
</p></div>
<div class='div-commentary'><p style="margin-left:1em"><span class='note-inline'>(慈恩䟽云至極之果妙德無邊苟非調御垂功眾生誰能明見)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不湏心隔障</div>
</p></div>
<div class='div-commentary'><p style="margin-left:1em"><span class='note-inline'>(一念妄心昬迷法界剎那真境隨處無為楞嚴經云若悟菩提則妙圓明本無所礙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>十地盡因通</div>
</p></div>
<div class='div-commentary'><p style="margin-left:1em"><span class='note-inline'>(唯識論云一懽喜地二離垢地乃至十法雲地等皆對望極果通彰因号)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>譬喻法皆真</div>
</p></div>
<div class='div-commentary'><p style="margin-left:1em"><span class='note-inline'>(法華經說七種譬喻為治七類眾生煩惱之病隨應得益法喻皆真)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>群生出愛津</div>
</p></div>
<div class='div-commentary'><p style="margin-left:1em"><span class='note-inline'>(群生之類沉溺愛河知法真源離諸欲染法華經云若滅貪欲無所依上)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>威儀呈八萬</div>
</p></div>
<div class='div-commentary'><p style="margin-left:1em"><span class='note-inline'>(從因至果積德無邊雖舉八萬威儀曷若四事供養法華經云如是等施求無上道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>境物不因循</div>
</p></div>
<div class='div-commentary'><p style="margin-left:1em"><span class='note-inline'>(法華會說權實真宗對三根心名為境物尒時悟者記當成佛故知不是因循之事)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>性善通三界</div>
</p></div>
<div class='div-commentary'><p style="margin-left:1em"><span class='note-inline'>(唯識論云一自性善二相應善三等起善四勝義善隨應貫通欲等三界)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>分眀戒定旨</div>
</p></div>
<div class='div-commentary'><p style="margin-left:1em"><span class='note-inline'>(遺教經云依因此戒故得生諸禪定及滅苦智慧成定之旨教證分眀)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>要知法智身</div>
</p></div>
<div class='div-commentary'><p style="margin-left:1em"><span class='note-inline'>(意顯清淨真如名法㝡勝妙慧為智無漏五蘊曰身既善了知要在修證)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真性本如是</div>
</p></div>
<div class='div-commentary'><p style="margin-left:1em"><span class='note-inline'>(湛湛真性本無生滅能施妙用於法何窮法華經云如是大果報種種性相義)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>喻法龍華日</div>
</p></div>
<div class='div-commentary'><p style="margin-left:1em"><span class='note-inline'>(龍華勝會說法度人理如一雨能滋性喻三草蒙潤法華會說一雨普潤三草別故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>從茲妙道臻</div>
</p></div>
<div class='div-commentary'><p style="margin-left:1em"><span class='note-inline'>(妙理昭昭真源湛湛利資萬法德被群生法華經云從是<span class='corr'>已</span>後諸聲聞眾無量無邊)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>如來雖不說</div>
</p></div>
<div class='div-commentary'><p style="margin-left:1em"><span class='note-inline'>(般若經云如來無所說維摩經云夫說法者無說無示其聽法者無得無聞)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迦葉悟空真</div>
</p></div>
<div class='div-commentary'><p style="margin-left:1em"><span class='note-inline'>(迦葉波則大富長者之子捨大財位性好出家悟一切法皆悉空寂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>圓淨如眀月</div>
</p></div>
<div class='div-commentary'><p style="margin-left:1em"><span class='note-inline'>(萬德咸備眾垢都寂如月朗照不非淨穢法華經云眾星之中月為第一)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心傳五印文</div>
</p></div>
<div class='div-commentary'><p style="margin-left:1em"><span class='note-inline'>(如來大悲慜物之心調伏眾生現身說法文傳五印理徧十方法華經云我等於如來滅後無非往返十方世界能令眾生書寫此經)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>殊途雖渺邈</div>
</p></div>
<div class='div-commentary'><p style="margin-left:1em"><span class='note-inline'>(楞伽經說五乘之人性法非異修發殊途唯佛所知餘不自測)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一理妙中分</div>
</p></div>
<div class='div-commentary'><p style="margin-left:1em"><span class='note-inline'>(法華經云於一乘道分別說三名妙中分我此九部法入大乘為本即同歸一理也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>滿願生兜率</div>
</p></div>
<div class='div-commentary'><p style="margin-left:1em"><span class='note-inline'>(法華經云即往往率天上弥勒菩薩所有三十二相大菩薩眾而於中生即滿願也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>區分秘藏文</div>
</p></div>
<div class='div-commentary'><p style="margin-left:1em"><span class='note-inline'>(安布靈文區分真趣甚深旨奧秘藏為名法華經云一切諸佛秘藏之法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大悲慈忍力</div>
</p></div>
<div class='div-commentary'><p style="margin-left:1em"><span class='note-inline'>(俯觀垂救故曰大悲仁惠寬恕名為慈忍法華經無大慈悲為室柔和忍辱衣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>萬劫接迷群</div>
</p></div>
<div class='div-commentary'><p style="margin-left:1em"><span class='note-inline'>(如世尊言我於塵點劫前久<span class='corr'>已</span>成佛自從是來徧十方界誘接群迷)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>相好是端嚴</div>
</p></div>
<div class='div-commentary'><p style="margin-left:1em"><span class='note-inline'>(法華經云金色三十二八十種妙好玄贊䟽云形骸相好端嚴其身等也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>觀音行妙旨</div>
</p></div>
<div class='div-commentary'><p style="margin-left:1em"><span class='note-inline'>(慈恩䟽云略言觀音正云觀自在諸三業歸依必六通垂化攝利難思行妙旨也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>優曇浩徧知</div>
</p></div>
<div class='div-commentary'><p style="margin-left:1em"><span class='note-inline'>(梵語優曇華言瑞應深遠難涯浩渺之事唯佛徧知矣法華經云譬如優曇花一切皆愛樂天人所希有時時乃一出)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>生滅依真理</div>
</p></div>
<div class='div-commentary'><p style="margin-left:1em"><span class='note-inline'>(遷流造作名為生滅凝流不變即是真理真理為依起生滅也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>功滿聞知識</div>
</p></div>
<div class='div-commentary'><p style="margin-left:1em"><span class='note-inline'>(如來功行徧滿大千不知能知不識能識般若論云般若無知無所不知)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>身貧道不貧</div>
</p></div>
<div class='div-commentary'><p style="margin-left:1em"><span class='note-inline'>(心明妙法於道不貧如來法身報化無礙證道謌云貧則身常披縷褐道則心藏無價珍)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>豈將容易得</div>
</p></div>
<div class='div-commentary'><p style="margin-left:1em"><span class='note-inline'>(佛言我於無量阿僧祇劫修習是難得阿耨多羅三藐三菩提法豈容易得)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>邪法妄名親</div>
</p></div>
<div class='div-commentary'><p style="margin-left:1em"><span class='note-inline'>(九十五種異見之徒教立邪宗心行理外如來導利方便妄親)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>德道成朝夕</div>
</p></div>
<div class='div-commentary'><p style="margin-left:1em"><span class='note-inline'>(唯識論云謂斷德智德恩德道因也由萬行因成三德果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>昬迷為假因</div>
</p></div>
<div class='div-commentary'><p style="margin-left:1em"><span class='note-inline'>(無明昬暗迷失正因不了真諦謂假為實法華經云非我僧力得物之處不如往至貧里等也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>靈源如不動</div>
</p></div>
<div class='div-commentary'><p style="margin-left:1em"><span class='note-inline'>(百川歸海萬法會宗獨耀靈源廓然不動楞嚴經云妙湛緫持不動尊也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>方悟本來真</div>
</p></div>
<div class='div-commentary'><p style="margin-left:1em"><span class='note-inline'>(悟則通真迷則虛妄本來如是不假尋求法華經云安住實智中)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>利性本眀了</div>
</p></div>
<div class='div-commentary'><p style="margin-left:1em"><span class='note-inline'>(妙用靈眀能通權實性有利鈍法無去來真境現前故悉明了法華經云若有利根智慧明了等也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>是非多不勻</div>
</p></div>
<div class='div-commentary'><p style="margin-left:1em"><span class='note-inline'>(不了明暗誰達是非明暗自殊是非各異即顯剋<span class='corr'>己</span>利他譽增稱是唯識論云徇自名利不耐他榮曰非)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>未能窮二法</div>
</p></div>
<div class='div-commentary'><p style="margin-left:1em"><span class='note-inline'>(一心常寂二法本空日用全真豈能窮計法華經云我無貪著亦無限礙恒為一切平等說法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>終䧟向沉淪</div>
</p></div>
<div class='div-commentary'><p style="margin-left:1em"><span class='note-inline'>(慈恩䟽云是非風起業道隨生既而久處沉淪向去終祈解脫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心達自區分</div>
</p></div>
<div class='div-commentary'><p style="margin-left:1em"><span class='note-inline'>(能了萬法歸趣一源達雖在心心能妙用上中下法皆悉區分佛言自性清淨心亦名無師智)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真修無彼此</div>
</p></div>
<div class='div-commentary'><p style="margin-left:1em"><span class='note-inline'>(法華經云汝等所行是菩薩道漸漸修學悉當成佛故無彼此)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>始終了信心</div>
</p></div>
<div class='div-commentary'><p style="margin-left:1em"><span class='note-inline'>(仁王經說信為善心之始終成妙覺唯識論云此即無漏界不思議善常)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>應審信心是</div>
</p></div>
<div class='div-commentary'><p style="margin-left:1em"><span class='note-inline'>(應當審諦觀察信心是眾德之本故慈恩䟽云信能何至德之嘉依等)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>益認阿含果</div>
</p></div>
<div class='div-commentary'><p style="margin-left:1em"><span class='note-inline'>(聊舉阿含以明四諦將此法用利益眾生法華經云謂是苦是苦集是苦滅是苦滅道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>休論舊與新</div>
</p></div>
<div class='div-commentary'><p style="margin-left:1em"><span class='note-inline'>(是執皆除無疑不遣二心俱泯一法自圓法華經云佛於大眾中說我當作佛疑悔悉<span class='corr'>已</span>除)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>見時如妄眼</div>
</p></div>
<div class='div-commentary'><p style="margin-left:1em"><span class='note-inline'>(徧計妄情封著我法猶如病眼自見空花掌珍論云無為無有實不起似空花)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>此事不為真</div>
</p></div>
<div class='div-commentary'><p style="margin-left:1em"><span class='note-inline'>(法華經說羊鹿非真化城不實故言此事不為真也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>故知心與性</div>
</p></div>
<div class='div-commentary'><p style="margin-left:1em"><span class='note-inline'>(洞明幽旨心與性通心性還源了無所得賢護經云諸法不真思想緣起所思既滅能想亦空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>二法不能真</div>
</p></div>
<div class='div-commentary'><p style="margin-left:1em"><span class='note-inline'>(維摩詰云假智言說名為二法法性真如名曰不二言智俱遣方能契真頌云人空法亦空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一證金剛體</div>
</p></div>
<div class='div-commentary'><p style="margin-left:1em"><span class='note-inline'>(金剛堅固不生不滅一悟永悟無復流轉始得成金終不作鑛經云如鑄金像不動不搖)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>終無染垢塵</div>
</p></div>
<div class='div-commentary'><p style="margin-left:1em"><span class='note-inline'>(大般若經云如來化身塵垢水等皆所不染法華經云微妙淨法身具相三十二等也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>顯法云何是</div>
</p></div>
<div class='div-commentary'><p style="margin-left:1em"><span class='note-inline'>(華嚴經等為第三時顯了說有有依他圓成亦顯了說有有依他圓成亦顯了說空空所執性)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>徒經秋與春</div>
</p></div>
<div class='div-commentary'><p style="margin-left:1em"><span class='note-inline'>(人迷至理徒歷嵗華動合真宗流傳妙道法華經云一月四月乃至一嵗諸所說法皆與實相不相違者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>山川雖變異</div>
</p></div>
<div class='div-commentary'><p style="margin-left:1em"><span class='note-inline'>(劫空刧壞真法顯然菩提妙明無有變異法華經云眾生見刧盡大火所燒時我此土安隱天人常充滿)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>至理盡還淳</div>
</p></div>
<div class='div-commentary'><p style="margin-left:1em"><span class='note-inline'>(淳源一味真䡄還同理盡玄猷人歸至道法華經云自證無上道大乘平等法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>識上達空玄</div>
</p></div>
<div class='div-commentary'><p style="margin-left:1em"><span class='note-inline'>(無漏識智上達真空玄妙之原莫過此理法華經云深達實相即其意也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無心真妙旨</div>
</p></div>
<div class='div-commentary'><p style="margin-left:1em"><span class='note-inline'>(無為真心運用恒寂智證冥合妙絕思議法華經云觀一切法空無所有性等)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>其如有暗明</div>
</p></div>
<div class='div-commentary'><p style="margin-left:1em"><span class='note-inline'>(聖鑒俯觀迷悟不等盈虧中<span class='corr'>昃</span>真際咸同佛言一切法亦如也眾聖賢亦如也至於弥勒亦如也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>悟即聞斯理</div>
</p></div>
<div class='div-commentary'><p style="margin-left:1em"><span class='note-inline'>(依教解理智證法身二悟昭然堪聞斯理法華經云若有聞法者無一不成佛)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>攝性亦成難</div>
</p></div>
<div class='div-commentary'><p style="margin-left:1em"><span class='note-inline'>(緣生幻法本體皆真智鑒虛眀成難攝性楞嚴經云當處出生隨處而滅)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>菩提道自安</div>
</p></div>
<div class='div-commentary'><p style="margin-left:1em"><span class='note-inline'>(菩提淨智內覺自安遊履怡神故云道矣唯識論云安樂解脫身)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真源雖可寂</div>
</p></div>
<div class='div-commentary'><p style="margin-left:1em"><span class='note-inline'>(真源湛寂智證恒如量廓太虛體含真際維摩經云法常寂然故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>世法自凋殘</div>
</p></div>
<div class='div-commentary'><p style="margin-left:1em"><span class='note-inline'>(世法謂世間有為萬法自淍殘者暫時滋茂終見衰<span class='corr'>朽</span>法華經云世皆不牢固如水沫泡燄)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>受想沉幽谷</div>
</p></div>
<div class='div-commentary'><p style="margin-left:1em"><span class='note-inline'>(受想五蘊中二蘊受想以領納想像為義未登正覺沉於無眀迷暗性中如沉幽谷般若經云無色無受想)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>春秋任往還</div>
</p></div>
<div class='div-commentary'><p style="margin-left:1em"><span class='note-inline'>(春者生秋者謝未成佛前輪流三界任往還也證真理後無來去相維摩經云法無去來常不住故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>細推非五眼</div>
</p></div>
<div class='div-commentary'><p style="margin-left:1em"><span class='note-inline'>(細推謂子細推度唯佛世尊方具五眼能知一切生善趣惡趣金剛經頌云佛眼如千日照耀體還同)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>惆悵自多端</div>
</p></div>
<div class='div-commentary'><p style="margin-left:1em"><span class='note-inline'>(惆悵者嗟慜義慜諸有情沉<span class='corr'>淪</span>二十五有之中自多端也瑜伽論云四域四惡趣等)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>化喻豈盤桓</div>
</p></div>
<div class='div-commentary'><p style="margin-left:1em"><span class='note-inline'>(本無今有名化喻者譬喻也豈盤桓者不著空教不著有教不住中道金剛經頌云中流仍被溺誰論在二邊)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>還憑智者觀</div>
</p></div>
<div class='div-commentary'><p style="margin-left:1em"><span class='note-inline'>(還憑者仗託之意智者觀即佛世尊具一切智觀其根性而度脫之或為說法或現神通也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一心非妄說</div>
</p></div>
<div class='div-commentary'><p style="margin-left:1em"><span class='note-inline'>(不住前境名為一心非妄說者謂佛世尊於無量劫未曾妄語金剛經云如來是真語者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>覺海浪澷澷</div>
</p></div>
<div class='div-commentary'><p style="margin-left:1em"><span class='note-inline'>(覺海者菩提智海也而能出生諸佛無漏善法浪澷澷者本性空寂金光明經云智慧大海瀰滿三界)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>情樂欲於心</div>
</p></div>
<div class='div-commentary'><p style="margin-left:1em"><span class='note-inline'>(情者六情樂謂喜樂欲以希望為義謂諸有情無始<span class='corr'>已</span>來縱放六情心多緣慮維摩經云心垢故眾生垢)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>他緣生表裏</div>
</p></div>
<div class='div-commentary'><p style="margin-left:1em"><span class='note-inline'>(對自名他緣者攀緣外則五塵境界為表內則眼等五根為裏若能了悟色聲等五塵不生悟真空也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寒暄與盛衰</div>
</p></div>
<div class='div-commentary'><p style="margin-left:1em"><span class='note-inline'>(謂諸眾生於此幻身常被生住異滅四相所遷如寒暄盛衰維摩經云此可患猒當樂佛身)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>苦海無窮水</div>
</p></div>
<div class='div-commentary'><p style="margin-left:1em"><span class='note-inline'>(苦謂三苦八苦如海無窮漂沒也仁王經云長別三界苦輪海)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>俗士求諸法</div>
</p></div>
<div class='div-commentary'><p style="margin-left:1em"><span class='note-inline'>(法本寂然非求取捨性元不異豈揀緇俗金剛經云法尚應捨何況非法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷情去不還</div>
</p></div>
<div class='div-commentary'><p style="margin-left:1em"><span class='note-inline'>(妄心求法迷背圓常何殊渴鹿奔陽虛受疲困楞嚴經云念念生滅遺失真性即去不還也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>惡風吹妄筏</div>
</p></div>
<div class='div-commentary'><p style="margin-left:1em"><span class='note-inline'>(一念妄興如風鼓擊不能曉悟當體寂然萬行經云一念違如覺勞相現)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>失却鷲峯山</div>
</p></div>
<div class='div-commentary'><p style="margin-left:1em"><span class='note-inline'>(法華經云常在靈鷲山及餘諸住處悟即心心是佛迷時物物皆差不唯棄失鷲峯抑乃違背性海)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>報果善心攀</div>
</p></div>
<div class='div-commentary'><p style="margin-left:1em"><span class='note-inline'>(報有惣報別報果者因中以勝善心修有相因感有相果修無相因招無相果法華經云善惡業緣受報好醜)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>森羅萬象間</div>
</p></div>
<div class='div-commentary'><p style="margin-left:1em"><span class='note-inline'>(天象地形皆属世間虛幻之相然知懸遠難礙行因定感於果楞嚴經云萬物象前剖出精見)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不勞心與智</div>
</p></div>
<div class='div-commentary'><p style="margin-left:1em"><span class='note-inline'>(豈假心所測度何煩智解尋求法華經云是法非思量分別之所能解)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>道法亦如閑</div>
</p></div>
<div class='div-commentary'><p style="margin-left:1em"><span class='note-inline'>(道謂佛及菩薩所行之境法即教理行果八地<span class='corr'>已</span>去無功用位直趣菩提亦如閑也維摩經云寂寞無言無說)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>應現非今日</div>
</p></div>
<div class='div-commentary'><p style="margin-left:1em"><span class='note-inline'>(應機現身也應現多種且約丈六化身為二乘凡夫說法非今日者世尊於三無數刧修六度萬行)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>精窮六識閑</div>
</p></div>
<div class='div-commentary'><p style="margin-left:1em"><span class='note-inline'>(精窮者證悟也至佛果位轉前五識為成所作智轉第六識為妙觀察智斷惑證智如閑也維摩經云法過眼耳等)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>種麻不生麦</div>
</p></div>
<div class='div-commentary'><p style="margin-left:1em"><span class='note-inline'>(此明因果不相違或種善因即招善果種麻不生麦之諭也瑜伽論云因果相當名之為處)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善願離人間</div>
</p></div>
<div class='div-commentary'><p style="margin-left:1em"><span class='note-inline'>(佛於因中發四誓願乃至無上菩提誓願成<span class='corr'>已</span>證菩提離人間也法華經云如來<span class='corr'>已</span>離三界)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>欲達本宗枝</div>
</p></div>
<div class='div-commentary'><p style="margin-left:1em"><span class='note-inline'>(欲達者將究也本宗枝者即真如至理萬法皆依真如建立法華經云純有貞實)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>深心不暫止</div>
</p></div>
<div class='div-commentary'><p style="margin-left:1em"><span class='note-inline'>(深心者澄神也不暫止者證理之常用法華經云施功不<span class='corr'>已</span>)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無情法甚眀</div>
</p></div>
<div class='div-commentary'><p style="margin-left:1em"><span class='note-inline'>(無情者即清淨真如若真如有情屬三界拘繫法甚明者即自身中真性朗然晃耀楞嚴經云本覺妙眀)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>顛倒何為是</div>
</p></div>
<div class='div-commentary'><p style="margin-left:1em"><span class='note-inline'>(顛倒者業惑縈纏煩惱所覆何為是者一切有情莫能覺悟楞嚴經云遺失真性顛倒行來)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>成就皆通識</div>
</p></div>
<div class='div-commentary'><p style="margin-left:1em"><span class='note-inline'>(成就者謂世俗諦中所有生成萬法也皆通識者惣屬第八識所變唯識論云彼依識所變此能變唯三)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷途離苦艱</div>
</p></div>
<div class='div-commentary'><p style="margin-left:1em"><span class='note-inline'>(迷途者違八正道離苦艱者順三惡道不修勝善求離苦果實艱辛也法華經云勤力求索甚大艱難)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>論情多障礙</div>
</p></div>
<div class='div-commentary'><p style="margin-left:1em"><span class='note-inline'>(論情者思忖之義多障礙者住諸境界名障迷彼法塵名礙楞嚴經云覺身為礙銷礙入空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>性相不妨難</div>
</p></div>
<div class='div-commentary'><p style="margin-left:1em"><span class='note-inline'>(性者真如妙性相乃妄幻緣生迷之動念艱難悟即息心寂靜維摩經云一切眾生即菩提相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>就利因眀果</div>
</p></div>
<div class='div-commentary'><p style="margin-left:1em"><span class='note-inline'>(利有二種自利二乘利他菩薩因眀果者自利因感聲聞果利他因感佛果金剛經頌云因深果亦深)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>相隨自往還</div>
</p></div>
<div class='div-commentary'><p style="margin-left:1em"><span class='note-inline'>(相隨者因即種子在第八識含藏如影隨形自往還者三界轉轉因緣和合生起現行楞嚴經云因緣相續無有休息)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>沉吟無問處</div>
</p></div>
<div class='div-commentary'><p style="margin-left:1em"><span class='note-inline'>(沉吟者靜思此種子眠伏藏識絕有體相實無問處也法華經云今當問誰)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>宴坐有無間</div>
</p></div>
<div class='div-commentary'><p style="margin-left:1em"><span class='note-inline'>(宴坐即收心歛念若住不空即有住空属無不拘有無中間維摩經云如是坐者佛所印可)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>觀處心無著</div>
</p></div>
<div class='div-commentary'><p style="margin-left:1em"><span class='note-inline'>(觀處者謂五蘊十二處心無著者無妄想也楞嚴經云一切無著名之為心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>緣情不可攀</div>
</p></div>
<div class='div-commentary'><p style="margin-left:1em"><span class='note-inline'>(緣情者凝慮也不可攀者察所觀境杳無自性維摩經云若無所得則無攀緣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眀文聖中境</div>
</p></div>
<div class='div-commentary'><p style="margin-left:1em"><span class='note-inline'>(明文者世尊所說修多羅藏等聖中境者廣說諸佛無漏妙境華嚴經云入不思議解脫境界)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>清淨不相關</div>
</p></div>
<div class='div-commentary'><p style="margin-left:1em"><span class='note-inline'>(清淨者無染污也不相關者於三界中了無拘繫楞嚴經云如耳與眀了不相觸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>求法有無形</div>
</p></div>
<div class='div-commentary'><p style="margin-left:1em"><span class='note-inline'>(求法者求出世妙法有無形者世尊初說有教次說空教俱契根理了無形相金剛經頌云勿著有無聲)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>貪嗔五惡起</div>
</p></div>
<div class='div-commentary'><p style="margin-left:1em"><span class='note-inline'>(貪嗔者根本煩惱二法也五惡起者貪嗔纔起便招五趣苦果法華經云五眾之生滅)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>玄微本妙因</div>
</p></div>
<div class='div-commentary'><p style="margin-left:1em"><span class='note-inline'>(玄微者謂佛所說無漏勝法本妙因者遠登佛果近感人天可愛異熟法華經云甚深微妙法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>妄相宗何旨</div>
</p></div>
<div class='div-commentary'><p style="margin-left:1em"><span class='note-inline'>(妄即虛妄相者幻相宗何旨者徧計性上假有施設無實旨趣圓覺經云除彼我人一切諸相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>悟法同心合</div>
</p></div>
<div class='div-commentary'><p style="margin-left:1em"><span class='note-inline'>(悟則證理法自同途妙道湛然心符冥契楞嚴經云由心滅故種種法滅由心生故種種法生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>俱通性海間</div>
</p></div>
<div class='div-commentary'><p style="margin-left:1em"><span class='note-inline'>(菩提真性喻海無邊法心合同混然一味華嚴經云能入如是智慧大海)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>眾生如不妄</div>
</p></div>
<div class='div-commentary'><p style="margin-left:1em"><span class='note-inline'>(眾緣和合難契玄機去妄明真自通了義維摩經云一切眾生皆如也眾聖賢亦如也至於弥勒亦如也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>疑網脫幽關</div>
</p></div>
<div class='div-commentary'><p style="margin-left:1em"><span class='note-inline'>(既除分別永息妄源證本圓成頓超聖果寶積經云若有乘此乘彼皆當出離)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>有妙清諸界</div>
</p></div>
<div class='div-commentary'><p style="margin-left:1em"><span class='note-inline'>(有妙者眾生本有圓成妙用也清諸界者悟真理後能清十八界或三界煩惱楞嚴經云十方國土皎然清淨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無緣顛倒疑</div>
</p></div>
<div class='div-commentary'><p style="margin-left:1em"><span class='note-inline'>(無緣者因中未種善根也顛倒疑者向有教著空於空教執有妄生分別瑜伽論云於諸諦理猶豫為性)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>一真如法雨</div>
</p></div>
<div class='div-commentary'><p style="margin-left:1em"><span class='note-inline'>(真如無相似法雨徧滿四維佛種萌芽頓漸一真顯現法華經云以一味雨潤於人華)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>普潤更無私</div>
</p></div>
<div class='div-commentary'><p style="margin-left:1em"><span class='note-inline'>(普潤者盡虛空界更無私者都不分別九有四生並令悟解法華經云乾地普洽藥木並茂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>情爽非聦利</div>
</p></div>
<div class='div-commentary'><p style="margin-left:1em"><span class='note-inline'>(情既無著頓悟真乘非聦利達證非是非覺知法華經云聦慧明達善知嶮道通塞之相故離聡利真情自爽)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>色空更問誰</div>
</p></div>
<div class='div-commentary'><p style="margin-left:1em"><span class='note-inline'>(自性本空誰人共覺心心眀了法法皆真法華經云當以問誰誰能荅者)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>若窮深妙理</div>
</p></div>
<div class='div-commentary'><p style="margin-left:1em"><span class='note-inline'>(唯佛真性善誘眾生悟其幽深微妙玄理攝大乘論云㝡勝甚深廣大難可證得)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>方信世傳衣</div>
</p></div>
<div class='div-commentary'><p style="margin-left:1em"><span class='note-inline'>(傳衣付法聖諦流行鷄足山中迦葉親授洎震旦國達磨西來方信大乘宗旨矣法華經云著如來衣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>願滿亦非常</div>
</p></div>
<div class='div-commentary'><p style="margin-left:1em"><span class='note-inline'>(願滿者佛因中發四誓願今<span class='corr'>已</span>滿證得法身凝然常寂非常之理也報身相續化身不斷常法華經云諸願<span class='corr'>已</span>具足)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>經文隨妙旨</div>
</p></div>
<div class='div-commentary'><p style="margin-left:1em"><span class='note-inline'>(經文者謂世尊所說十二分教隨妙旨者或權或實等教皆是佛密意妙旨法華經云隨順眾生說)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>唯聞不動尊</div>
</p></div>
<div class='div-commentary'><p style="margin-left:1em"><span class='note-inline'>(唯聞者二慧中一法不動尊者謂自身中妙覺真性本無變異維摩經云法常住不動)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>湛淨達真理</div>
</p></div>
<div class='div-commentary'><p style="margin-left:1em"><span class='note-inline'>(湛淨者澄湛清淨達真理者都無見聞覺知方達如如真理華嚴經云自在通達一切法輪)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>喜聞開正法</div>
</p></div>
<div class='div-commentary'><p style="margin-left:1em"><span class='note-inline'>(喜聞者忻然聽受也開正法者悟中道妙理有入聖超凡之用維摩經云執持正法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>對境慧光施</div>
</p></div>
<div class='div-commentary'><p style="margin-left:1em"><span class='note-inline'>(對境者初證真理之時無有少法慧光施者起無分別智照彼前境一無所有金剛經頌云良為慧光舒)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>信受如常法</div>
</p></div>
<div class='div-commentary'><p style="margin-left:1em"><span class='note-inline'>(信受者志意領納也如常法者謂行住坐臥常能利益一切有情法華經云信解如來誠諦之語)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>當逢一聖知</div>
</p></div>
<div class='div-commentary'><p style="margin-left:1em"><span class='note-inline'>(當逢者自悟也一聖知者一剎那無漏智若起能滅無邊煩惱法華經云唯我一人能為救護)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>有性韜三昧</div>
</p></div>
<div class='div-commentary'><p style="margin-left:1em"><span class='note-inline'>(有性者於真理中若覺真性有所得時遮藏勝定令不顯現諸法無行經云三昧不現前)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>終成覺道遟</div>
</p></div>
<div class='div-commentary'><p style="margin-left:1em"><span class='note-inline'>(若不識知一真圓滿縱汝歷生盡其眀辯終不能得無上菩提法華經云去佛道甚遠)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷人不自信</div>
</p></div>
<div class='div-commentary'><p style="margin-left:1em"><span class='note-inline'>(迷人者背正見路入邪惡途不自信知圓明法性法華經云迷惑不信受)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>業種䧟阿鼻</div>
</p></div>
<div class='div-commentary'><p style="margin-left:1em"><span class='note-inline'>(業種者十不善業謂身三口四意三也種子生起現行此廕纔滅便䧟阿鼻法華經云入阿鼻獄)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>取捨情何極</div>
</p></div>
<div class='div-commentary'><p style="margin-left:1em"><span class='note-inline'>(取即忘生趣向捨即斷絕尋求真理本自凝然情念一何極至淨名經云法無取捨離覺觀故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不曾拘是非</div>
</p></div>
<div class='div-commentary'><p style="margin-left:1em"><span class='note-inline'>(不曾者本來圓靜絕有瑕玼豈立是非寧拘取捨楞嚴經云以是俱非世出世故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人心多不定</div>
</p></div>
<div class='div-commentary'><p style="margin-left:1em"><span class='note-inline'>(人心者惣標凡位不定者未證聖流逐觀情生隨緣念變即不定也維摩經云幻無定相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>正法勿相疑</div>
</p></div>
<div class='div-commentary'><p style="margin-left:1em"><span class='note-inline'>(正法直指一性無二無差圓滿湛然勿勞疑念法華經云勿於此生疑)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>安樂靜皆空</div>
</p></div>
<div class='div-commentary'><p style="margin-left:1em"><span class='note-inline'>(唯佛位中得名安樂靜皆空者至金剛無間解脫道中了無邊法寂無所有般若經云勝義有為空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>斯言深妙理</div>
</p></div>
<div class='div-commentary'><p style="margin-left:1em"><span class='note-inline'>(斯言者指前安樂之理理體幽深絕異色塵故彰微妙法華經云言此經深妙千萬劫難遇)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>諸非是惡緣</div>
</p></div>
<div class='div-commentary'><p style="margin-left:1em"><span class='note-inline'>(諸非者一切不善惡緣者煩惱迷情潛伏藏識之中沒溺三塗之內法華經云惡業因緣故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>去住無涯矣</div>
</p></div>
<div class='div-commentary'><p style="margin-left:1em"><span class='note-inline'>(去者滅也住者生也若不捨惡緣不修善品往還無有涯際唯識論云此異熟既盡復坐餘異熟)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>捨離袪煩惱</div>
</p></div>
<div class='div-commentary'><p style="margin-left:1em"><span class='note-inline'>(維摩經云煩惱是道塲知如實故煩惱擾亂覆真淨心觀彼性空如實平等種現俱亡名捨離也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷情自不知</div>
</p></div>
<div class='div-commentary'><p style="margin-left:1em"><span class='note-inline'>(真智不現迷惑相仍達妄朋真自然玄契楞嚴經云皆由不了常住真心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>梵經西域旨</div>
</p></div>
<div class='div-commentary'><p style="margin-left:1em"><span class='note-inline'>(傳貝多文届震旦國達無漏智了大空心非東非西法原密會楞嚴經云空性圓滿寧有方所)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真悟破邪疑</div>
</p></div>
<div class='div-commentary'><p style="margin-left:1em"><span class='note-inline'>(不思議經云心性自常淨彼中無垢結既真悟達不正猶豫一切障染更何所有)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>修進成何法</div>
</p></div>
<div class='div-commentary'><p style="margin-left:1em"><span class='note-inline'>(獲證法界真如實理具行六度成就圓滿大品經云為得諸法實相修行六度)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>開張百萬機</div>
</p></div>
<div class='div-commentary'><p style="margin-left:1em"><span class='note-inline'>(本智證眀隨緣任運靈機萬用舒卷皆真維摩經云無畏力菩薩一時能盡現)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不能心縱逸</div>
</p></div>
<div class='div-commentary'><p style="margin-left:1em"><span class='note-inline'>(於法無情誰能徧計心無所住縱逸何居維摩經云而化眾生觀於寂滅)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真偽妙相依</div>
</p></div>
<div class='div-commentary'><p style="margin-left:1em"><span class='note-inline'>(二智俱起觀空著有達真偽性空有何依華嚴經法界觀云理事無礙法界)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>道隱人天上</div>
</p></div>
<div class='div-commentary'><p style="margin-left:1em"><span class='note-inline'>(道晦人天真風不競悟有頓漸始證無為維摩經云天人得道此為證)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>逢緣經是師</div>
</p></div>
<div class='div-commentary'><p style="margin-left:1em"><span class='note-inline'>(大乘經義於法何詮悟理忘言自眀師範涅槃經云諸佛所師所謂法也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>五陰空寂靜</div>
</p></div>
<div class='div-commentary'><p style="margin-left:1em"><span class='note-inline'>(五陰本空自無質礙無眀覆蔽不顯法身真理現前永得清淨維摩經云性即是空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>觀聖復何疑</div>
</p></div>
<div class='div-commentary'><p style="margin-left:1em"><span class='note-inline'>(五眼所觀非無妙慧證大圓智更著何疑維摩經云眾聖賢亦如也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>樂哉諸聖賢</div>
</p></div>
<div class='div-commentary'><p style="margin-left:1em"><span class='note-inline'>(樂道恬然諸聖不別殊途共轍本無生滅唯識論云初獲聖性具證二空能益自他生大懽喜)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>人世多憂喜</div>
</p></div>
<div class='div-commentary'><p style="margin-left:1em"><span class='note-inline'>(凡情計執諸緣交㕘憂喜都捐是非何礙圓覺經云我身本不有憎愛何由生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>能解作無心</div>
</p></div>
<div class='div-commentary'><p style="margin-left:1em"><span class='note-inline'>(體解真空心行處滅非動非靜情與無情自契玄機誰能運用起信論云若離於念是名得入)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>欻然千萬里</div>
</p></div>
<div class='div-commentary'><p style="margin-left:1em"><span class='note-inline'>(倐忽之間<span class='corr'>已</span>涉真道十方世界玄悟亦然楞嚴經云清淨本然周徧法界)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>福徧薩訶世</div>
</p></div>
<div class='div-commentary'><p style="margin-left:1em"><span class='note-inline'>(於薩訶世植無礙福達理殊勝周徧此界法華經云如虛空無邊其福亦如是)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非心妄豈知</div>
</p></div>
<div class='div-commentary'><p style="margin-left:1em"><span class='note-inline'>(情計妄心轉生分別豈可能知無相真理維摩經云法不可見聞覺知)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>不迷真與相</div>
</p></div>
<div class='div-commentary'><p style="margin-left:1em"><span class='note-inline'>(真空妙有本自如然不著有空是為解了唯識論云不妄不愚一切境相於真不愚於俗不迷)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>賢聖盡如斯</div>
</p></div>
<div class='div-commentary'><p style="margin-left:1em"><span class='note-inline'>(聖人達理遠離執迷上士亡情與物無競行願經云文殊師利勇猛智普賢慧行亦復然)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>業境是兼非</div>
</p></div>
<div class='div-commentary'><p style="margin-left:1em"><span class='note-inline'>(妄心俱起境象摐然於法無心山河自泯維摩經云善惡之業亦不亡)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真常世所為</div>
</p></div>
<div class='div-commentary'><p style="margin-left:1em"><span class='note-inline'>(真界寂寂非世所為玄境冥冥非心所逐楞嚴經云見緣元是妙淨明體)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>福因知厚薄</div>
</p></div>
<div class='div-commentary'><p style="margin-left:1em"><span class='note-inline'>(如來不以福因而成正覺不以修證而達妙眀荷護佛法亦非深厚十輪經云珍寶施佛僧彼所獲福聚不如護佛法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善惡不相離</div>
</p></div>
<div class='div-commentary'><p style="margin-left:1em"><span class='note-inline'>(善惡同源起念息念不起不息諸聖本然維摩經云若達罪性則與福無異)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>違行失真機</div>
</p></div>
<div class='div-commentary'><p style="margin-left:1em"><span class='note-inline'>(行解相違頓失本智不起妄念自契玄機圓覺經云一切眾生於無生中妄見生滅)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>何人悟達之</div>
</p></div>
<div class='div-commentary'><p style="margin-left:1em"><span class='note-inline'>(迷真逐妄自處輪廻著相追求何能達悟維摩經云若隨相識是則求相)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>發心多願足</div>
</p></div>
<div class='div-commentary'><p style="margin-left:1em"><span class='note-inline'>(若欲證悟不假希求願亦非心自能圓滿維摩經云大願成就)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>終會法王師</div>
</p></div>
<div class='div-commentary'><p style="margin-left:1em"><span class='note-inline'>(行願相符方圓正覺於心自在玄契法王法華經云我為法王故現世間)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>戒法諭諸因</div>
</p></div>
<div class='div-commentary'><p style="margin-left:1em"><span class='note-inline'>(如來垂戒普利大千一法融通諸因泯寂非因緣故而能善諭眾生法句經云戒性如虛空可謂真持戒)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>緣從何舉止</div>
</p></div>
<div class='div-commentary'><p style="margin-left:1em"><span class='note-inline'>(緣隨心故不著於心不起妄情非緣所住中觀論云因緣所生法我說即為空)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>色空了妄心</div>
</p></div>
<div class='div-commentary'><p style="margin-left:1em"><span class='note-inline'>(非色非空非空非色有空起妄有色迷真真妄不興空色寂滅大品經云色即是空空即是色)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>攸久還如是</div>
</p></div>
<div class='div-commentary'><p style="margin-left:1em"><span class='note-inline'>(往來馳逐無有了期不起妄情法本如是維摩經云心常安住無礙解脫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>順志常平坦</div>
</p></div>
<div class='div-commentary'><p style="margin-left:1em"><span class='note-inline'>(法無高下真實不虛所行順理無諸謟偽法華經云坦然快樂無復憂慮)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>違相自嶮巇</div>
</p></div>
<div class='div-commentary'><p style="margin-left:1em"><span class='note-inline'>(無心即道非相本真若起妄情如遊邪徑法華經云入生死嶮道相續苦不斷)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>良緣相接引</div>
</p></div>
<div class='div-commentary'><p style="margin-left:1em"><span class='note-inline'>(諸佛以一妙音頓開方便非因緣故皆達無生法華經云善知識者是大因緣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>無上道心知</div>
</p></div>
<div class='div-commentary'><p style="margin-left:1em"><span class='note-inline'>(無上菩提非能趣向大圓智鑑無所不知維摩經云菩提心是道塲無錯謬故)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>起信多般願</div>
</p></div>
<div class='div-commentary'><p style="margin-left:1em"><span class='note-inline'>(唯有正信無心思念能成佛道不起異見行願經云若欲成就此功德門應修十種大願如經具列)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>經文好仗依</div>
</p></div>
<div class='div-commentary'><p style="margin-left:1em"><span class='note-inline'>(大乘至教是甚深義若能體解直悟真空維摩經云若有手得是經典者便為<span class='corr'>已</span>得法寶之藏)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>法輪常自轉</div>
</p></div>
<div class='div-commentary'><p style="margin-left:1em"><span class='note-inline'>(真空湛寂妙理圓滿諸佛出世法輪常轉行願經云恒轉理趣妙法輪)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真聖是玄機</div>
</p></div>
<div class='div-commentary'><p style="margin-left:1em"><span class='note-inline'>(深達實相幽鑒萬物玄機寂然戲論永絕唯識論云唯真聖者自內所證)</span>。</p>
</div></div>
<p class='juan'>御製秘藏詮卷第三</p>
<div class='div-w'><p style="margin-left:1em">丙午歲高麗國大藏都監奉敕彫造</p>
</div>
</div><!-- end of div[@id='body'] -->
</body></html>