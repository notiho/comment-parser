<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>御製蓮華心輪迴文偈頌</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
K. no. 1258
<p class='juan'><a id='mulu1' />御製蓮華心輪廻文偈頌卷第一<span class='note-inline'>(并序)</span>　富</p>
<div class='div-xu'><a id='mulu2' />
<div class='div-orig'><p>朕聞。</p>
</div>
<div class='div-commentary'><p style="margin-left:1em"><span class='note-inline'>(朕者我也高大尊勝之德唯一人之稱也雖非目擊金容而乃耳傳寶偈故曰朕聞也)</span>。</p>
</div>
<div class='div-orig'><p>如來妙法理深也。</p>
</div>
<div class='div-commentary'><p style="margin-left:1em"><span class='note-inline'>(承真如實道來成正覺故曰如來妙法者能詮教也理深者所顯義也摽能詮之妙法開中道之玄微喻顯蓮華法明離染理果俱出水教行並開敷也)</span>。</p>
</div>
<div class='div-orig'><p>不可輕易而銓量。</p>
</div>
<div class='div-commentary'><p style="margin-left:1em"><span class='note-inline'>(妙法高深秘要難測万象含於一字千訓備於一言似於優曇難逢希有非聲聞小智容易而銓量也)</span>。</p>
</div>
<div class='div-orig'><p>真諦奧玄智廣也。</p>
</div>
<div class='div-commentary'><p style="margin-left:1em"><span class='note-inline'>(菩提涅槃理智二果也真諦者真實理佛性也智廣者無漏根本智也奧女者心欲緣而慮絕口欲談而詞喪不可思議者哉)</span>。</p>
</div>
<div class='div-orig'><p>豈非邪見而測度。</p>
</div>
<div class='div-commentary'><p style="margin-left:1em"><span class='note-inline'>(因中菩薩聲聞尚未窮究佛之深理豈是凡夫九十六種邪見之徒而能測度)</span>。</p>
</div>
<div class='div-orig'><p>諒慈悲而攝受諸相。</p>
</div>
<div class='div-commentary'><p style="margin-left:1em"><span class='note-inline'>(慈能與人天之樂悲能拔三途之苦攝受者瞿師羅長者覩三尺而發心五百婆羅門見灰身而起信隨其諸相攝受舍生也)</span>。</p>
</div>
<div class='div-orig'><p>匪宏遠而導達有情。</p>
</div>
<div class='div-commentary'><p style="margin-left:1em"><span class='note-inline'>(匪者非也宏者大也若非大智慈悲誰能導引群品令出輪迴)</span>。</p>
</div>
<div class='div-orig'><p>救度群生胎卵濕化。</p>
</div>
<div class='div-commentary'><p style="margin-left:1em"><span class='note-inline'>(現三類之化身救長夜之業苦普使四生九類同修十善五常)</span>。</p>
</div>
<div class='div-orig'><p>開大利益示現傍通。</p>
</div>
<div class='div-commentary'><p style="margin-left:1em"><span class='note-inline'>(三變土田八方嚴淨開示要道大化群生故曰開大利益現鹿馬之形提接同類居尊高之位誘化人天故曰示現傍通矣)</span>。</p>
</div>
<div class='div-orig'><p>喻說分眀。</p>
</div>
<div class='div-commentary'><p style="margin-left:1em"><span class='note-inline'>(經云諸有智者以譬喻得解故云喻說分眀也)</span>。</p>
</div>
<div class='div-orig'><p>遠離於昬濁顛倒。</p>
</div>
<div class='div-commentary'><p style="margin-left:1em"><span class='note-inline'>(遠離者不著也昬者昬衢濁謂五濁顛倒者三顛倒也若能修行遠離顛倒自然出於昬濁也)</span>。</p>
</div>
<div class='div-orig'><p>人我執著。</p>
</div>
<div class='div-commentary'><p style="margin-left:1em"><span class='note-inline'>(居凡夫地有人執法執二執不斷預聖無由也)</span>。</p>
</div>
<div class='div-orig'><p>可超於智慧菩提。</p>
</div>
<div class='div-commentary'><p style="margin-left:1em"><span class='note-inline'>(可超者可證也若菩薩遇法華之會入開示悟門何智慧而不超乃菩提而必證也)</span>。</p>
</div>
<div class='div-orig'><p>發自予懷。</p>
</div>
<div class='div-commentary'><p style="margin-left:1em"><span class='note-inline'>(發者舉眀也<span class='corr'>自</span>予懷者宸衷也將欲舉眀宸衷覆燾之心湏與方便是著心輪偈也)</span>。</p>
</div>
<div class='div-orig'><p>而成斯偈。</p>
</div>
<div class='div-commentary'><p style="margin-left:1em"><span class='note-inline'>(而者語助之辝成者<span class='corr'>已</span>圓之義斯偈者即心輪頌也)</span>。</p>
</div>
<div class='div-orig'><p>破煩惱障。</p>
</div>
<div class='div-commentary'><p style="margin-left:1em"><span class='note-inline'>(眾生無始輪迴不得出離盖為煩惱覆障是以佛說一乘七喻誘生智慧令破煩惱覆障漸求大智)</span>。</p>
</div>
<div class='div-orig'><p>入修行門。</p>
</div>
<div class='div-commentary'><p style="margin-left:1em"><span class='note-inline'>(入謂趣入眾生自無始時來往復諸趣不見正道如來方便開諸教門謗勸進修使之令入貧子勤作斯喻顯矣)</span>。</p>
</div>
<div class='div-orig'><p>達彼岸而精進無邊。</p>
</div>
<div class='div-commentary'><p style="margin-left:1em"><span class='note-inline'>(達者到也菩薩欲出生死此岸求達菩提彼岸而乃興慈運悲得勞忍苦歷無數刼方得成佛故云達彼岸而精進無邊)</span>。</p>
</div>
<div class='div-orig'><p>渡苦海而逍遙自在。</p>
</div>
<div class='div-commentary'><p style="margin-left:1em"><span class='note-inline'>(渡者越也苦者眾苦也因眾苦無邊乃喻於海依法華事理修證必能越渡苦海方可名為出三界人淪溺既超故逍遙自在也)</span>。</p>
</div>
<div class='div-orig'><p>將其小善。</p>
</div>
<div class='div-commentary'><p style="margin-left:1em"><span class='note-inline'>(將者猒也其小善者且以君之務化本在無為合於法華會三之理今言小善是謙諭也)</span>。</p>
</div>
<div class='div-orig'><p>普施眾生。</p>
</div>
<div class='div-commentary'><p style="margin-left:1em"><span class='note-inline'>(普者遍也施者與也眾生者黎元也經云一雨所滋三草並茂乃普施之義也)</span>。</p>
</div>
<div class='div-orig'><p>且夫萬仞山高。</p>
</div>
<div class='div-commentary'><p style="margin-left:1em"><span class='note-inline'>(四寶峯巍七金磅礡匪常情而可測唯聖智以方知妙高山四寶所成黃金白銀水精翡翠瑠璃七金即香水海內周圍七帀)</span>。</p>
</div>
<div class='div-orig'><p>劫盡而尚為灰燼。</p>
</div>
<div class='div-commentary'><p style="margin-left:1em"><span class='note-inline'>(曰歷三灾俄消萬仞蓋洪波而浩浩矧熾煏以炎炎是致喬巒俄成煨燼經云劫火洞燃大千俱壞湏弥巨海磨滅無餘)</span>。</p>
</div>
<div class='div-orig'><p>五慾業重緣牽而海變桒田。</p>
</div>
<div class='div-commentary'><p style="margin-left:1em"><span class='note-inline'>(六塵由是紛飛三業以之而掉悔此表心不孤起仗境方生如居於劫外地前必是乎境強識劣更若以寒來暑往他季而谷變陵遷烏兔如飛光陰似箭深合教理密契筌蹄五欲即色聲香味觸三業謂身口意等三業也矣)</span>。</p>
</div>
<div class='div-orig'><p>悟三乘者不戀愛河。</p>
</div>
<div class='div-commentary'><p style="margin-left:1em"><span class='note-inline'>(上中下根名曰三乘聲聞喻於羊車緣覺喻於鹿車菩薩喻於牛車謂之三乘<span class='corr'>已</span>越暴流尋達彼岸)</span>。</p>
</div>
<div class='div-orig'><p>明四智者常居淨土。</p>
</div>
<div class='div-commentary'><p style="margin-left:1em"><span class='note-inline'>(四智乃菩提之本稱也諸佛轉八識而成四智所謂大圓照智平等性智妙觀察智成所作智昧之者暴流難越了之者佛國定生非聖智以難窮匪宸衷而莫究)</span>。</p>
</div>
<div class='div-orig'><p>曉浮生於幻夢覺塵世若浮泡。</p>
</div>
<div class='div-commentary'><p style="margin-left:1em"><span class='note-inline'>(迅速流季真同幻夢瞥然浮世何異浮泡盖未證於真常致難<span class='corr'>挽</span>於朽宅苟非洞達莫曉斯文故道德經云愚者暗於成事智者見於未萌也)</span>。</p>
</div>
<div class='div-orig'><p>每行化俗之方。</p>
</div>
<div class='div-commentary'><p style="margin-left:1em"><span class='note-inline'>(屬力黎民之類常懷惻隱之心施惠愛以臨之布德澤而潤之不唯表君聖臣賢抑亦使父慈子孝)</span>。</p>
</div>
<div class='div-orig'><p>庶招真空之理得而自樂退想忘情。</p>
</div>
<div class='div-commentary'><p style="margin-left:1em"><span class='note-inline'>(然後住想空門留心釋氏貴以雙空之理潛袪八側之情即封執自除疑滯斯遣也)</span>。</p>
</div>
<div class='div-orig'><p>朕機務之餘留心釋典。</p>
</div>
<div class='div-commentary'><p style="margin-left:1em"><span class='note-inline'>(天下文軌混同帝<span class='corr'>臨</span>萬國洪纖機務躬自宸衷旰食宵衣觀書闕禮叶文武之道固慈憸之心而復景慕如來睠懷真典)</span>。</p>
</div>
<div class='div-orig'><p>乃搆廻文之偈精求玄妙之源。</p>
</div>
<div class='div-commentary'><p style="margin-left:1em"><span class='note-inline'>(澄神靜慮冥合真如搜龍藏之琅函採貫花之妙旨窮覆至理囊括群言即聖人起思製作之意也)</span>。</p>
</div>
<div class='div-orig'><p>起因一章終成千首。</p>
</div>
<div class='div-commentary'><p style="margin-left:1em"><span class='note-inline'>(起興也首自心字冠在諸篇起例廻文成二百首心字拘<span class='corr'>就</span>觀字交<span class='corr'>㸦</span>羅文為八百首通心字計成心偈一千首矣)</span>。</p>
</div>
<div class='div-orig'><p>舒展狀蓮開一朵。</p>
</div>
<div class='div-commentary'><p style="margin-left:1em"><span class='note-inline'>(蓮者生於淥波開敷菡蓞根深葉茂蓊鬱馨香如心偈者文句出於睿思理義喻於蓮華開則通遍於三乘合則同歸於五字極疋機之妙並造化之功)</span>。</p>
</div>
<div class='div-orig'><p>聯綴似月彩初圓。</p>
</div>
<div class='div-commentary'><p style="margin-left:1em"><span class='note-inline'>(偈成千首卷分二帙蟬聯珠綴玉<span class='corr'>冰</span>清生旨一心該乎萬法若月滿於河漢如彩散<span class='corr'>於人閒</span>照曜群生光流遐注)</span>。</p>
</div>
<div class='div-orig'><p>立名曰蓮華迴文偈。</p>
</div>
<div class='div-commentary'><p style="margin-left:1em"><span class='note-inline'>(心偈取象是以蓮華之号貴彰妙法之深迴周旋粲然義顯)</span>。</p>
</div>
<div class='div-orig'><p>深非帝王之能事媿辤以縱橫。</p>
</div>
<div class='div-commentary'><p style="margin-left:1em"><span class='note-inline'>(底定四方子育天下民居域化治太平聖人之能事也若乃旋心玄默吟詠性情化群有之幻心傳諸佛之唱道則聖人之餘暇也獨以心偈大情濬時睿旨縱橫製作非常委順辤正亮流布復諭言)</span>。</p>
</div>
<div class='div-orig'><p>隨分可觀甚為魯質。</p>
</div>
<div class='div-commentary'><p style="margin-left:1em"><span class='note-inline'>(魯質之議之辤以所製心偈庶幾真理引導修存臣下如觀可悟佛性)</span>。</p>
</div>
<div class='div-orig'><p>兼詔高僧注解稍究根源。</p>
</div>
<div class='div-commentary'><p style="margin-left:1em"><span class='note-inline'>(蓮華心頌織出神機羅文而寶網交光務其接物中旨而醍醐上味意在滋生而又丹詔飛來降自凢天之上令臣注解寧詳萬乘之心且臣等智謝笙融學慙安遠本乏超人之譽何當出永之名負荷不吠憂兢過甚今則釋承聖製懾測律注冥搜三藏之真文永賢一人之金偈矣)</span>。</p>
</div>
<div class='div-orig'><p>大振於寶鐸金文。</p>
</div>
<div class='div-commentary'><p style="margin-left:1em"><span class='note-inline'>(寶輪迴文實法<span class='corr'>幢</span>之高樹集文成注利並鐸以泠音盖所附之出應使聲含於雅韻)</span>。</p>
</div>
<div class='div-orig'><p>貫穿於玄言妙旨。</p>
</div>
<div class='div-commentary'><p style="margin-left:1em"><span class='note-inline'>(貫穿者攝持之理也玄言者能詮之教也妙旨者所詮之理也謂教能攝理舉冀生機也故慈恩云攝列集斯妙理貫又御彼庸生令畢離苦津終登覺岸)</span>。</p>
</div>
<div class='div-orig'><p>永作津梁而濟沉溺。</p>
</div>
<div class='div-commentary'><p style="margin-left:1em"><span class='note-inline'>(迴文至教傳於未來寔苦海之舟乃泥犂之梯如世尊言張大教網流眾生魚至彼岸矣)</span>。</p>
</div>
<div class='div-orig'><p>常為慧炬以破昬迷。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>已</span>二障之昬黑覆蔽慧心使諸趣之迷喻長時不忠留茲心偈永照昬徧者也)</span>。</p>
</div>
<div class='div-orig'><p>俾使信心咸知朕意。</p>
</div>
<div class='div-commentary'><p style="margin-left:1em"><span class='note-inline'>(今皇帝務令眾生發菩提心修出離行趣無上果終致成佛即其意也)</span>。</p>
</div>
<div class='div-orig'><p>今雕成圖像注并偈頌共二十五卷具列于後。</p>
</div></div>
<div class='div-other'><a id='mulu3' />
<div class='div-other'><a id='mulu4' />
<p class='h2'>心字正迴文</p>
<div class='div-orig'><p style="text-indent:0em" class="lg-abnormal"><div class='lg-row'>心會解垂要</div>
</p></div>
<div class='div-commentary'><p style="margin-left:1em"><span class='note-inline'>(如來之心離於名相指蓮華而為喻出水功高演妙法而稱奇會解無為方便垂訓深要之理也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理真詮羨非</div>
</p></div>
<div class='div-commentary'><p style="margin-left:1em"><span class='note-inline'>(佛意真理不可以語議論量人天仰羨行利他之教敷有道之文並曰流輝依天運轉淺近非而能知也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>深意大誰教</div>
</p></div>
<div class='div-commentary'><p style="margin-left:1em"><span class='note-inline'>(如來甚深之意包含大千喻教五常問於四海誰能濁曉尒)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>指因緣善歸</div>
</p></div>
<div class='div-commentary'><p style="margin-left:1em"><span class='note-inline'>(佛具大悲指示因緣令歸善道智慧深廣亦復如是)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>會解垂要理</div>
</p></div>
<div class='div-commentary'><p style="margin-left:1em"><span class='note-inline'>(佛垂至教要利群生演大義之甚深普令悟解顯二邊之非理契會真常)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真詮羨非深</div>
</p></div>
<div class='div-commentary'><p style="margin-left:1em"><span class='note-inline'>(賢愚雖異皆羨真詮智若非深豈能達解)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>意大誰教指</div>
</p></div>
<div class='div-commentary'><p style="margin-left:1em"><span class='note-inline'>(教旨廣大意趣難思唯獨如來誰能指示)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因緣善歸心</div>
</p></div>
<div class='div-commentary'><p style="margin-left:1em"><span class='note-inline'>(如來指因緣之道應群機渴仰之心令歸十善之門漸契一乘之理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>解垂要理真</div>
</p></div>
<div class='div-commentary'><p style="margin-left:1em"><span class='note-inline'>(垂形六道開示要門解七喻之真宗誘化癡子顯三重之祕理上應吾根)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮羨非深意</div>
</p></div>
<div class='div-commentary'><p style="margin-left:1em"><span class='note-inline'>(詮是真詮意趣深遠根性得以非遙小器迷而不羨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大誰教指因</div>
</p></div>
<div class='div-commentary'><p style="margin-left:1em"><span class='note-inline'>(大誰者佛也教者妙法也佛指妙法令悟善因)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>緣善歸心會</div>
</p></div>
<div class='div-commentary'><p style="margin-left:1em"><span class='note-inline'>(緣者善也歸者趣也善趣妙旨契會真心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>垂要理真詮</div>
</p></div>
<div class='div-commentary'><p style="margin-left:1em"><span class='note-inline'>(教垂妙理化備三千要悟真詮漸登十地)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>羨非深意大</div>
</p></div>
<div class='div-commentary'><p style="margin-left:1em"><span class='note-inline'>(大教絕妙其意甚深況非迷者以能知乃是達人之仰羨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>誰教指因緣</div>
</p></div>
<div class='div-commentary'><p style="margin-left:1em"><span class='note-inline'>(佛宣妙教喻指白蓮廣開六度之因緣遽拔四流之汩沒)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善歸心會解</div>
</p></div>
<div class='div-commentary'><p style="margin-left:1em"><span class='note-inline'>(善知萬法盡歸於心會解一乘皆登樂果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>要理真詮羨</div>
</p></div>
<div class='div-commentary'><p style="margin-left:1em"><span class='note-inline'>(要妙之理唯佛證知真詮之門眾賢仰羨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非深意大誰</div>
</p></div>
<div class='div-commentary'><p style="margin-left:1em"><span class='note-inline'>(大覺出興意垂深旨非具聖智誰能了知)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>教指因緣善</div>
</p></div>
<div class='div-commentary'><p style="margin-left:1em"><span class='note-inline'>(如來設教廣指妙因修得善緣即獲勝果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>歸心會解垂</div>
</p></div>
<div class='div-commentary'><p style="margin-left:1em"><span class='note-inline'>(背塵合覺要在於心垂示妙門會歸正道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理真詮羨非</div>
</p></div>
<div class='div-commentary'><p style="margin-left:1em"><span class='note-inline'>(真理凝然詮教匪及唯佛歎羨了世皆非)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>深意大誰教</div>
</p></div>
<div class='div-commentary'><p style="margin-left:1em"><span class='note-inline'>(教之廣大意之幽深誰解三獸之渡河明顯一真之有異)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>指因緣善歸</div>
</p></div>
<div class='div-commentary'><p style="margin-left:1em"><span class='note-inline'>(佛心廣大指示因緣善誘勞生同歸妙道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心會解垂要</div>
</p></div>
<div class='div-commentary'><p style="margin-left:1em"><span class='note-inline'>(心含万象解垂要妙之門智運六通合會無為之化)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真詮羨非深</div>
</p></div>
<div class='div-commentary'><p style="margin-left:1em"><span class='note-inline'>(無漏真詮顯說二空之道有為深智能窮一性之源口莫能非心莫能羨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>意大誰教指</div>
</p></div>
<div class='div-commentary'><p style="margin-left:1em"><span class='note-inline'>(誰者能仁也意深智遠張教網於大千指因示緣漉蟲魚於苦海也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因緣善歸心</div>
</p></div>
<div class='div-commentary'><p style="margin-left:1em"><span class='note-inline'>(心生万法湏假因緣善行六度之門必歸一真之理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>會解垂要理</div>
</p></div>
<div class='div-commentary'><p style="margin-left:1em"><span class='note-inline'>(正覺垂形廣啟靈山之會法宣要理能開未解之心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮羨非深意</div>
</p></div>
<div class='div-commentary'><p style="margin-left:1em"><span class='note-inline'>(真詮若雨潤三草之根深妙理無言在百非之像外玄微洞察莫能仰羨者哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大誰教指因</div>
</p></div>
<div class='div-commentary'><p style="margin-left:1em"><span class='note-inline'>(大雄設教廣說善因作五性之指歸為四流之舟擑茍非上器誰能了之)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>緣善歸心會</div>
</p></div>
<div class='div-commentary'><p style="margin-left:1em"><span class='note-inline'>(四緣十善乃大聖以躬宣八戒三歸會群心而仰信)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>解垂要理真</div>
</p></div>
<div class='div-commentary'><p style="margin-left:1em"><span class='note-inline'>(五教要妙真理凝然合中道之玄宗離二邊之邪執佛垂此旨解化群生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>羨非深意大</div>
</p></div>
<div class='div-commentary'><p style="margin-left:1em"><span class='note-inline'>(意大是出塵之旨非深乃在染之言皆如來之實談示果因而極廣緣熟之者誰不羨哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>誰教指因緣</div>
</p></div>
<div class='div-commentary'><p style="margin-left:1em"><span class='note-inline'>(教指四諦之宗應乎小器理演一乘之妙化被上根離此因緣誰能悟矣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善歸心會解</div>
</p></div>
<div class='div-commentary'><p style="margin-left:1em"><span class='note-inline'>(若解佛旨了万法以歸心會證真宗善一乘而入聖)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>垂要理真詮</div>
</p></div>
<div class='div-commentary'><p style="margin-left:1em"><span class='note-inline'>(開性相之玄旨是号真詮應生滅之機冝乃垂要理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非深意大誰</div>
</p></div>
<div class='div-commentary'><p style="margin-left:1em"><span class='note-inline'>(法華先唱甚深責上慢而匪解淨名不二大意歎菩薩而嘿知苟非大士開遮誰能達證)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>教指因緣善</div>
</p></div>
<div class='div-commentary'><p style="margin-left:1em"><span class='note-inline'>(教指者指法花教也因緣者法花大事也善開權實之門引入一乘之路)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>歸心會解垂</div>
</p></div>
<div class='div-commentary'><p style="margin-left:1em"><span class='note-inline'>(歸心佛道會解至真佛道隆因果之宗乘機化物至真彰智如之體悟證有方)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>要理真詮羨</div>
</p></div>
<div class='div-commentary'><p style="margin-left:1em"><span class='note-inline'>(要理者所顯理也真詮者能詮教也羨真詮之明文顯要理之頓朗)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>深意大誰教</div>
</p></div>
<div class='div-commentary'><p style="margin-left:1em"><span class='note-inline'>(靈山之會甚深鶖子領解白路之莚意大空生應機各開教化之門誰不渴仰引向無為之道盡共生心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>指因緣善歸</div>
</p></div>
<div class='div-commentary'><p style="margin-left:1em"><span class='note-inline'>(顯羊鹿之因緣未為大本明牛車之正道善作指歸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心會解垂要</div>
</p></div>
<div class='div-commentary'><p style="margin-left:1em"><span class='note-inline'>(會解佛心能垂法要依斯妙道故證菩提)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理真詮羨非</div>
</p></div>
<div class='div-commentary'><p style="margin-left:1em"><span class='note-inline'>(維摩所談之空理非聲聞以能知文殊演說之真詮乃菩薩而可羨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>意大誰教指</div>
</p></div>
<div class='div-commentary'><p style="margin-left:1em"><span class='note-inline'>(我佛說一乘之教意為大根指寂滅之二空誰能悟證)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因緣善歸心</div>
</p></div>
<div class='div-commentary'><p style="margin-left:1em"><span class='note-inline'>(因緣者大教也離空有之二邊歸其中道教群機而種善誰不發心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>會解垂要理</div>
</p></div>
<div class='div-commentary'><p style="margin-left:1em"><span class='note-inline'>(垂者能詮教也要理者所詮理也應群生之上機說蓮華之妙教會解佛心各行善道也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真詮羨非深</div>
</p></div>
<div class='div-commentary'><p style="margin-left:1em"><span class='note-inline'>(真者真如也詮者至教也教理深妙非小智以能知菩提路遙乃達人之仰羨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大誰教指因</div>
</p></div>
<div class='div-commentary'><p style="margin-left:1em"><span class='note-inline'>(大由覺也大覺出興教演三乘之妙誰由機也隨機頓漸指因果四諦之門也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>緣善歸心會</div>
</p></div>
<div class='div-commentary'><p style="margin-left:1em"><span class='note-inline'>(緣者因緣也會由解也假因緣之妙說解入聖之真宗善歸一乘心了万法也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>解垂要理真</div>
</p></div>
<div class='div-commentary'><p style="margin-left:1em"><span class='note-inline'>(解者智也智解融貫真詮與妙理雙存垂者示也垂示要門妄情與二邊俱遣)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮羨非深意</div>
</p></div>
<div class='div-commentary'><p style="margin-left:1em"><span class='note-inline'>(詮教也無漏言教經曠刧以難聞寂靜真如乃小乘而分證意深義遠非外道以能知親因踈緣賢良所羨也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>誰教指因緣</div>
</p></div>
<div class='div-commentary'><p style="margin-left:1em"><span class='note-inline'>(誰於佛教指說因緣唯佛世尊方能顯示向鹿園而初唱至跋提而終談頭頭開利濟之方一一顯菩提之道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善歸心會解</div>
</p></div>
<div class='div-commentary'><p style="margin-left:1em"><span class='note-inline'>(善榮聡明歸心祕典閱其文而解入究其理而會通可使群生大獲利益)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>垂要理真詮</div>
</p></div>
<div class='div-commentary'><p style="margin-left:1em"><span class='note-inline'>(垂其規範要引群迷詮教既在多門真俗雙運悟證元歸於一實理相俱明也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>羨非深意大</div>
</p></div>
<div class='div-commentary'><p style="margin-left:1em"><span class='note-inline'>(羨修大善非惡湏袪達其深而智性顒顒蓮經初說了其意而真如寂寂般若通談)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>教指因緣善</div>
</p></div>
<div class='div-commentary'><p style="margin-left:1em"><span class='note-inline'>(教者妙躅也指四諦之因緣應乎小器顯一真之要旨偏洽大機善解佛心同格根果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>歸心會解垂</div>
</p></div>
<div class='div-commentary'><p style="margin-left:1em"><span class='note-inline'>(垂者能詮教也群生教聞利濟尤深心歸解脫之門解趣龍花之會)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>要理真詮羨</div>
</p></div>
<div class='div-commentary'><p style="margin-left:1em"><span class='note-inline'>(要理者所詮妙理也真詮者能詮至教也羨教理之玄宗入菩提之善道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非深意大誰</div>
</p></div>
<div class='div-commentary'><p style="margin-left:1em"><span class='note-inline'>(凡智非深佛意廣大覽能仁之至教誰不發心覺塵網之迷情自然安樂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>指因緣善歸</div>
</p></div>
<div class='div-commentary'><p style="margin-left:1em"><span class='note-inline'>(指喻說法令修大因緣為仗託之門善作五身之本堅心茲道自然有歸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心會解垂要</div>
</p></div>
<div class='div-commentary'><p style="margin-left:1em"><span class='note-inline'>(心塵未息會解難生要垂機教之言自入虛通之道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理真詮羨非</div>
</p></div>
<div class='div-commentary'><p style="margin-left:1em"><span class='note-inline'>(理真得本至寶所而弃化城詮俗悟非入玄門而捨舡筏崇其大旨誰不羨之)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>深意大誰教</div>
</p></div>
<div class='div-commentary'><p style="margin-left:1em"><span class='note-inline'>(深窮性相意測玄微大彰教化之名誰目修人之稱)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因緣善歸心</div>
</p></div>
<div class='div-commentary'><p style="margin-left:1em"><span class='note-inline'>(植種善本入聖資粮乃諸佛之因緣寔群經之密旨人能歸向自合真心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>會解垂要理</div>
</p></div>
<div class='div-commentary'><p style="margin-left:1em"><span class='note-inline'>(解者智也智談真理了性相之要門垂者指也直指靈山明權實之嘉會)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真詮羨非深</div>
</p></div>
<div class='div-commentary'><p style="margin-left:1em"><span class='note-inline'>(真詮者法也深者理也無垢有契真之說能仁彰示化之談苟非達人不能仰羨也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>意大誰教指</div>
</p></div>
<div class='div-commentary'><p style="margin-left:1em"><span class='note-inline'>(聖意廣大教闡多方憫幼子之狂迷指火宅之患難知前利濟誰不羨哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>緣善歸心會</div>
</p></div>
<div class='div-commentary'><p style="margin-left:1em"><span class='note-inline'>(緣是仗託善是万善歸心趣向義會由證也仗万善之通津證一元之真理也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>解垂要理真</div>
</p></div>
<div class='div-commentary'><p style="margin-left:1em"><span class='note-inline'>(解者解說也垂者垂訓也說五乘之要理真俗解殊訓三性之分差悟迷有等)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮羨非深意</div>
</p></div>
<div class='div-commentary'><p style="margin-left:1em"><span class='note-inline'>(詮者顯也羨者慕也顯至理於菴園隨根了證慕真詮於祇樹任性開通苟非智慧之冲融無以了斯之深意)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大誰教指因</div>
</p></div>
<div class='div-commentary'><p style="margin-left:1em"><span class='note-inline'>(大者說教主也誰者當機眾也教宣十智之文眀指六因之本令其機眾普自證知)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善歸心會解</div>
</p></div>
<div class='div-commentary'><p style="margin-left:1em"><span class='note-inline'>(善開方便誘勸歸心會合邪流解通正道依經起行名曰修行)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>垂要理真詮</div>
</p></div>
<div class='div-commentary'><p style="margin-left:1em"><span class='note-inline'>(垂乎秘賾要顯真詮指繩虵之妄心獲衣中之理寶)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>羨非深意大</div>
</p></div>
<div class='div-commentary'><p style="margin-left:1em"><span class='note-inline'>(羨者淨法也非者染心也淨法能出於輪廻深為利本染法返沉於苦海實可傷嗟諸佛出興大意為此)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>誰教指因緣</div>
</p></div>
<div class='div-commentary'><p style="margin-left:1em"><span class='note-inline'>(聖開教網廣指因緣先談四諦之玄俱輪起解後宣六度之義菩薩稟從開茲妙門誰不崇重)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>歸心會解垂</div>
</p></div>
<div class='div-commentary'><p style="margin-left:1em"><span class='note-inline'>(垂者跡也般若神珠會解無言之理白蓮髻寶能提有善之心既歸解脫之宗必弃泥黎之苦)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>要理真詮羨</div>
</p></div>
<div class='div-commentary'><p style="margin-left:1em"><span class='note-inline'>(要理者理佛性也真詮者是教法也勝鬘經之所談也聽受讀誦出生死之塵勞知果違因羨涅槃之淨界也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非深意大誰</div>
</p></div>
<div class='div-commentary'><p style="margin-left:1em"><span class='note-inline'>(是非不染上乘理也乘能運載意大幽深誰者金僊也達茲至聖之文必出無常之境也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>教指因緣善</div>
</p></div>
<div class='div-commentary'><p style="margin-left:1em"><span class='note-inline'>(因緣者方便門也指歸寶所令發善心現作化城權教止息也)</span>。</p>
</div></div>
<div class='div-other'><a id='mulu5' />
<p class='h2'>心字倒廻文</p>
<div class='div-orig'><p style="text-indent:0em" class="lg-abnormal"><div class='lg-row'>歸善緣因指</div>
</p></div>
<div class='div-commentary'><p style="margin-left:1em"><span class='note-inline'>(弃生死之妄緣令歸補處指果因之報應善達根由頓察之言永揚千古)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>教誰大意深</div>
</p></div>
<div class='div-commentary'><p style="margin-left:1em"><span class='note-inline'>(誰者能說之人教者所演之法法王演一時之妙說意義無邊教網開遠刼之迷情深乎大智)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非羨詮真理</div>
</p></div>
<div class='div-commentary'><p style="margin-left:1em"><span class='note-inline'>(無上真宗醫王妙理悟真宗者高履菩提達要理者長辝苦海詮中道之幽玄非迷情之可羨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>要垂解會心</div>
</p></div>
<div class='div-commentary'><p style="margin-left:1em"><span class='note-inline'>(垂形三界示群情要道之門了解真心會如來開示之旨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善緣因指教</div>
</p></div>
<div class='div-commentary'><p style="margin-left:1em"><span class='note-inline'>(應病與藥設教投機佛悲願也善緣者為三根善友也指示果因令歸彼岸也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>誰大意深非</div>
</p></div>
<div class='div-commentary'><p style="margin-left:1em"><span class='note-inline'>(誰者能仁也起願化大設栺二宗意不深也立聖法為一根理非淺也俱為入果之基皆是出塵之路也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>羨詮真理要</div>
</p></div>
<div class='div-commentary'><p style="margin-left:1em"><span class='note-inline'>(詮喻醍醐理指佛性覽能詮之教網了所證之真宗覺甘露以沷心似醍醐而灌頂達茲要旨孰不羨哉)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>垂解會心歸</div>
</p></div>
<div class='div-commentary'><p style="margin-left:1em"><span class='note-inline'>(垂者軌範也解者無漏後得智也解宣妙法廣應群心令歸八正之門會入一真之界也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>緣因指教誰</div>
</p></div>
<div class='div-commentary'><p style="margin-left:1em"><span class='note-inline'>(承善熟機故化身設教也指一切法仗因託緣而生也令知不實悟解無常出煩惱四流證寂滅一理誰聞茲道不肯歸依也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大意深非羨</div>
</p></div>
<div class='div-commentary'><p style="margin-left:1em"><span class='note-inline'>(大者佛所說至法也如天之道不肅而成其政不嚴而冶乎人也意旨深遠絕煩惱是非利濟尤多使聖凡仰羨也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮真理要垂</div>
</p></div>
<div class='div-commentary'><p style="margin-left:1em"><span class='note-inline'>(詮名句文可詮表法也說二空之真要顯一法之離言義味玄微理凝難測垂示群品令其證修也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>解會心歸善</div>
</p></div>
<div class='div-commentary'><p style="margin-left:1em"><span class='note-inline'>(解即佛智會即說法處也群情聞教心歸寂滅之門至聖難量身寄無常之界覩茲善道誰不怡然)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因指教誰大</div>
</p></div>
<div class='div-commentary'><p style="margin-left:1em"><span class='note-inline'>(誰者大通佛也為人天善因指教所行也放大光而燭物演妙法以利生令乘般若之舟速到涅槃之岸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>意深非羨詮</div>
</p></div>
<div class='div-commentary'><p style="margin-left:1em"><span class='note-inline'>(深謂深機意謂意旨悟茲詮顯所指因緣知有相以非真羨無名而是實)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真理要垂解</div>
</p></div>
<div class='div-commentary'><p style="margin-left:1em"><span class='note-inline'>(佛投機而入有相神用千般教指喻以顯無言理窮一實要垂方便提<span class='corr'>擢</span>有緣普令福惠以齊修解證真常之妙果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>會心歸善緣</div>
</p></div>
<div class='div-commentary'><p style="margin-left:1em"><span class='note-inline'>(會者說法處也心者佛心也或因空而指有或遣有以談空既息惡緣令歸善道得優遊於寶所漸出離於迷津也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>指教誰大意</div>
</p></div>
<div class='div-commentary'><p style="margin-left:1em"><span class='note-inline'>(指教者所說法也誰者能說人佛也佛垂大法意利含生指火宅為不實之門勸令捨弃示寶所作安樂之地引過化城)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>深非羨詮真</div>
</p></div>
<div class='div-commentary'><p style="margin-left:1em"><span class='note-inline'>(深者真如也非羨者詮也真如離言假詮教而立喻聖心利益垂濟度而可遵設法有方孰不欽羨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理要垂解會</div>
</p></div>
<div class='div-commentary'><p style="margin-left:1em"><span class='note-inline'>(理道也要順也至道希夷蓋養神而順性至玄淡蕩由適智以悅心垂德怡情自然解會)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心歸善緣因</div>
</p></div>
<div class='div-commentary'><p style="margin-left:1em"><span class='note-inline'>(心歸者崇重義善緣者依仗義重三乘之祕賾的是深因仗六度之資持堪為大果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>教誰大意深</div>
</p></div>
<div class='div-commentary'><p style="margin-left:1em"><span class='note-inline'>(教即佛教也誰即菩薩也佛談大法意旨玄深若非菩薩之根機淺識莫能而悟解)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非羨詮真理</div>
</p></div>
<div class='div-commentary'><p style="margin-left:1em"><span class='note-inline'>(非者邪法也羨者正法也無明間重迷眾生於六道之中淨法詮真引群情於三界之外論其至理善好依憑)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>要垂解會心</div>
</p></div>
<div class='div-commentary'><p style="margin-left:1em"><span class='note-inline'>(要憑佛教可作津梁喜醫王垂降於中天群心向化仰聖法解流於諸國眾善會同)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>歸善緣因指</div>
</p></div>
<div class='div-commentary'><p style="margin-left:1em"><span class='note-inline'>(歸心泯相合維摩之嘿言指因說緣善文殊之智辯)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>誰大意深非</div>
</p></div>
<div class='div-commentary'><p style="margin-left:1em"><span class='note-inline'>(誰者說法主也大即包含空有不滯兩邊深乃意趣無窮雙顯本末是上智之所究非迷情而可知)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>羨詮真理要</div>
</p></div>
<div class='div-commentary'><p style="margin-left:1em"><span class='note-inline'>(能詮之教要妙人天共遵所顯之理凝然聖凡同道履真入證今古齊忻達本出纏賢愚皆羨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>垂解會心歸</div>
</p></div>
<div class='div-commentary'><p style="margin-left:1em"><span class='note-inline'>(法王垂不空之妙顯万法以歸心眾生解一實之宗會三賢而入聖)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善緣因指教</div>
</p></div>
<div class='div-commentary'><p style="margin-left:1em"><span class='note-inline'>(無漏言教指無明為苦海之源善勸迷情了因緣是離塵之本)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大意深非羨</div>
</p></div>
<div class='div-commentary'><p style="margin-left:1em"><span class='note-inline'>(大即万行深是一真万行為成佛之因一真乃得聖之本智窮性海意盡玄微知三界之苦非羨十力之果妙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮真理要垂</div>
</p></div>
<div class='div-commentary'><p style="margin-left:1em"><span class='note-inline'>(法身難測要佛證以揚詮真理深玄籍垂提而方顯)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>解會心歸善</div>
</p></div>
<div class='div-commentary'><p style="margin-left:1em"><span class='note-inline'>(解即群品情開心生善法會即貫通妙理歸契真常)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>緣因指教誰</div>
</p></div>
<div class='div-commentary'><p style="margin-left:1em"><span class='note-inline'>(演三乘之言教指空有以成非既開趣向之門誰不仰重勸悟因緣要妙寧不更切進修)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>意深非羨詮</div>
</p></div>
<div class='div-commentary'><p style="margin-left:1em"><span class='note-inline'>(佛運大悲其意非淺含生羨所詮之奧旨資出世之深機既承法雨以霑濡遂淂枯根而並秀)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真理要誰解</div>
</p></div>
<div class='div-commentary'><p style="margin-left:1em"><span class='note-inline'>(真教理深幾乎玄妙者哉不可以識識不可以智知要化熟根佛垂茲道示變通之去處解煩惱之縈紆)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>會心歸善緣</div>
</p></div>
<div class='div-commentary'><p style="margin-left:1em"><span class='note-inline'>(會合佛心所化含生矣指歸善事令植殊因法寶良曰真是依歸之地大雄妙道寔為安樂之緣也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因指教誰大</div>
</p></div>
<div class='div-commentary'><p style="margin-left:1em"><span class='note-inline'>(指教者誘引聽法之因由也釋迦多寶分半座以談空文殊淨名喻弥盧而演妙明宣大行令趣七宗誰具多緣審而復聽)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>深非羨詮真</div>
</p></div>
<div class='div-commentary'><p style="margin-left:1em"><span class='note-inline'>(世所宗者真詮深旨也非狂迷仰羨也定弓在手驚迴貪慾之怨惠炬長明照破愚癡之闇也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理要垂解會</div>
</p></div>
<div class='div-commentary'><p style="margin-left:1em"><span class='note-inline'>(真理亡言要法難解或[泳-永+(從-彳)]無而入有或用實而作權垂此化門令其會證)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心歸善緣因</div>
</p></div>
<div class='div-commentary'><p style="margin-left:1em"><span class='note-inline'>(心歸者向善事志也託佛為緣聞惠始起思擇妙句伏嗔火以不生修植勝因達寂然之住處)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>指教誰大意</div>
</p></div>
<div class='div-commentary'><p style="margin-left:1em"><span class='note-inline'>(指者定義教者妙詮誰點惠燈鑒斯大意)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非羨詮真理</div>
</p></div>
<div class='div-commentary'><p style="margin-left:1em"><span class='note-inline'>(非由不也不是出塵之士寧窮納海之文羨此能詮方悟真理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>要垂解會心</div>
</p></div>
<div class='div-commentary'><p style="margin-left:1em"><span class='note-inline'>(要謂要門法也垂謂垂訓佛也遍解一切日會天澤無私不潤枯株之類佛心雖普難提匪熟之機)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>歸善緣因指</div>
</p></div>
<div class='div-commentary'><p style="margin-left:1em"><span class='note-inline'>(趣求勝果曰歸其性柔知曰善指佛為緣修出世之行也或因神通而得悟或因教法以證真)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>教誰大意深</div>
</p></div>
<div class='div-commentary'><p style="margin-left:1em"><span class='note-inline'>(誨導於人曰教其旨幽邃曰深知誰悟此志意修行躋常樂之寶山出塵勞之大海)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>羨詮真理要</div>
</p></div>
<div class='div-commentary'><p style="margin-left:1em"><span class='note-inline'>(仰慕聖賢謂之羨表顯真理謂之詮精心奉佛稟教植因要歸清淨之源返視非堅之地)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>垂解會心歸</div>
</p></div>
<div class='div-commentary'><p style="margin-left:1em"><span class='note-inline'>(垂訓孝道魯國高談會啟鷲山釋天大事心歸解脫將六事以齊修智滅貪癡悟三科而是幻)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善緣因指教</div>
</p></div>
<div class='div-commentary'><p style="margin-left:1em"><span class='note-inline'>(為人謙和謂之善心從指教謂之緣遵佛旨以崇因立惠刀而割愛)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>誰大意深非</div>
</p></div>
<div class='div-commentary'><p style="margin-left:1em"><span class='note-inline'>(思慮佛事謂之意無物不包名為大湏彌高峻芥子納以非難渤澥深沈纖毛吞而不隘誰言神化不為利生)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮真理要垂</div>
</p></div>
<div class='div-commentary'><p style="margin-left:1em"><span class='note-inline'>(詮者量也量度義理要證真如誰依微妙之言果立覺花之字)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>解會心歸善</div>
</p></div>
<div class='div-commentary'><p style="margin-left:1em"><span class='note-inline'>(解者離也離三毒之煩惱也獼猴獻果尚會佛心童子奉沙猶獲王位歸崇善事感此休祥也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>緣因指教誰</div>
</p></div>
<div class='div-commentary'><p style="margin-left:1em"><span class='note-inline'>(佛是真友教指良緣誰向此門能滅心頭之火因修大行必為物外之人)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大意深非羨</div>
</p></div>
<div class='div-commentary'><p style="margin-left:1em"><span class='note-inline'>(聖法廣大意趣淵深理絕百非秀出死生之境義舍万象穎超凡聖之言羨此恒規孰不精進也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真理要垂解</div>
</p></div>
<div class='div-commentary'><p style="margin-left:1em"><span class='note-inline'>(聲教曰真詮智惠曰要解也百億化形一音演妙隨其廣略悟證淺深承斯垂訓之文善滅迷情之害也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>會心歸善緣</div>
</p></div>
<div class='div-commentary'><p style="margin-left:1em"><span class='note-inline'>(會心者契合如來之旨也起慈悲雲飛般若雨息四生之熱惱蘇万彙之燋枯佛是善緣誰不歸向)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因指教誰大</div>
</p></div>
<div class='div-commentary'><p style="margin-left:1em"><span class='note-inline'>(指者示也示其善因教行大道聞名作禮尚為出世之基以舌談空必有離塵之報知誰解悟向法修行)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>意深非羨詮</div>
</p></div>
<div class='div-commentary'><p style="margin-left:1em"><span class='note-inline'>(意深者詮量佛旨也俯之不測仰之弥高羨盤根錯節之言是為真妙知委曲生澀之義非預本宗)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理要垂解會</div>
</p></div>
<div class='div-commentary'><p style="margin-left:1em"><span class='note-inline'>(意通真俗名解心開利濟日垂要觀上古之風合會無為之理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心歸善緣因</div>
</p></div>
<div class='div-commentary'><p style="margin-left:1em"><span class='note-inline'>(澄神息慮名曰心歸捨淺[泳-永+(從-彳)]深号為緣善若蘊出塵之利見果成入道之初因也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>指教誰大意</div>
</p></div>
<div class='div-commentary'><p style="margin-left:1em"><span class='note-inline'>(意含万象為大指陳眾說名誰欲知利益之門湏稟如來之教)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>深非羨詮真</div>
</p></div>
<div class='div-commentary'><p style="margin-left:1em"><span class='note-inline'>(教海無邊号深有可宗重為羨是非不染苦樂難量要隆三教之指蹤但究真詮而方顯)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>要垂解會心</div>
</p></div>
<div class='div-commentary'><p style="margin-left:1em"><span class='note-inline'>(要者要門教也解者解惠也佛垂慈而化導人仰德以傾心會法式以行壇自智生而斷惑)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>歸善緣因指</div>
</p></div>
<div class='div-commentary'><p style="margin-left:1em"><span class='note-inline'>(佛道平而可歸塵垢染而非善指真軌以為緣搆殊因而趣果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>教誰大意深</div>
</p></div>
<div class='div-commentary'><p style="margin-left:1em"><span class='note-inline'>(貫花妙絕謂之教末測何機謂之誰佛意深遠名曰大腹中貯火縱刧壞以非燒口內吸風任山搖而不動也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>非羨詮真理</div>
</p></div>
<div class='div-commentary'><p style="margin-left:1em"><span class='note-inline'>(在凡知非向佛可羨假文詮而得妙猒行苦以求真本智若生即能證理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>垂解會心歸</div>
</p></div>
<div class='div-commentary'><p style="margin-left:1em"><span class='note-inline'>(如來垂證真之智眾生開悟解之心會契本源歸於大道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>善緣因指教</div>
</p></div>
<div class='div-commentary'><p style="margin-left:1em"><span class='note-inline'>(利濟群品稱之為善堪為仗託名之曰緣指如來說法之因教物類依修之略)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>誰大意深非</div>
</p></div>
<div class='div-commentary'><p style="margin-left:1em"><span class='note-inline'>(大即權實㧾包深乃人天非測意旨高遠誰能信[栽-木+(万-一)])</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>羨詮真理要</div>
</p></div>
<div class='div-commentary'><p style="margin-left:1em"><span class='note-inline'>(羨無漏之真詮捨身為法味上乘之要理投火求經要行三刼之因方證涅槃之果)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>解會心歸善</div>
</p></div>
<div class='div-commentary'><p style="margin-left:1em"><span class='note-inline'>(見通今古名解情貫賢愚曰歸會具執朴之心善達證明之道也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>緣因指教誰</div>
</p></div>
<div class='div-commentary'><p style="margin-left:1em"><span class='note-inline'>(緣其至教盡懷向化之心指其聖思各起追風之道將儒齊釋誰不依遵也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>大意深非羨</div>
</p></div>
<div class='div-commentary'><p style="margin-left:1em"><span class='note-inline'>(得玄珠於赤水深窮道元獲意寶於鷲峯大明佛理苟非穎達何以羨之)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>詮真理要垂</div>
</p></div>
<div class='div-commentary'><p style="margin-left:1em"><span class='note-inline'>(談空說有謂之詮取實弃華名為理大敷真要垂示迷徒)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>會心歸善緣</div>
</p></div>
<div class='div-commentary'><p style="margin-left:1em"><span class='note-inline'>(含靈緣熟善誓即來明點慈燈破泥黎之黑闇銛磨惠刃敵煩惱之仇讎既生歸仰之心必會證真之道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>因指教誰大</div>
</p></div>
<div class='div-commentary'><p style="margin-left:1em"><span class='note-inline'>(因者色心之種子也指此教法誰不依歸大興薩埵之心高趣非常之境)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>意深非羨詮</div>
</p></div>
<div class='div-commentary'><p style="margin-left:1em"><span class='note-inline'>(意出囂塵曰深詮来性相曰教故非愚法之流肯羨幽玄之旨)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>真理要垂解</div>
</p></div>
<div class='div-commentary'><p style="margin-left:1em"><span class='note-inline'>(定通真理垂化要門寔祕教以所詮徒合生而悟解)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>心歸善緣因</div>
</p></div>
<div class='div-commentary'><p style="margin-left:1em"><span class='note-inline'>(三辰運動因緣惣在於心九地往來善惡咸歸於佛)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>指教誰大意</div>
</p></div>
<div class='div-commentary'><p style="margin-left:1em"><span class='note-inline'>(指教定學令修佛大意也知誰聡悟稟法行持断有漏之盖纏契無生之至理)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>深非羨詮真</div>
</p></div>
<div class='div-commentary'><p style="margin-left:1em"><span class='note-inline'>(真謂惠學也詮表深理非愚人之所羨也依定起惠拯物導迷取香飯於上方接猊臺於東土)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>理要垂解會</div>
</p></div>
<div class='div-commentary'><p style="margin-left:1em"><span class='note-inline'>(理謂戒學也會謂處也要防惡以不起解向佛以留心依斯垂訓之言早達棲真之地)</span>。</p>
</div></div>
<div class='div-other'><a id='mulu6' />
<p class='h2'>侵字正廻文</p>
<div class='div-orig'><p style="text-indent:0em" class="lg-abnormal"><div class='lg-row'>侵觀靄運孝</div>
</p></div>
<div class='div-commentary'><p style="margin-left:1em"><span class='note-inline'>(了煩惱苦謂之觀達百行先名為孝被障染之侵縛運智劒而剪除普使群生靄然安樂)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>齊嗔協健古</div>
</p></div>
<div class='div-commentary'><p style="margin-left:1em"><span class='note-inline'>(断貪嗔之惡法恊佛教以修行戒香生薝蔔之林洞齊今古惠海潤栴檀之樹健貫悟迷)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>尋寬在訓照</div>
</p></div>
<div class='div-commentary'><p style="margin-left:1em"><span class='note-inline'>(追尋賢道法德湏在於寬仁研覈聖因蘊暢定由於訓照)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷循業願苦</div>
</p></div>
<div class='div-commentary'><p style="margin-left:1em"><span class='note-inline'>(業苦纏縛盖為邪執以迷心循察開遮湏託正言而覺悟願依佛道永為指歸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>觀靄運孝齊</div>
</p></div>
<div class='div-commentary'><p style="margin-left:1em"><span class='note-inline'>(察愚用智謂之觀體色溫清謂之孝運靄靄之大惠齊明明之佛心勗勵勸修必入聖道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>嗔協健古尋</div>
</p></div>
<div class='div-commentary'><p style="margin-left:1em"><span class='note-inline'>(煩毒撓心名為嗔機見捷利号曰健尋太古之淳朴協今來之佛言遵而行之寧無大利)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寬在訓照迷</div>
</p></div>
<div class='div-commentary'><p style="margin-left:1em"><span class='note-inline'>(積德厚仁為寬謙恭執禮為訓既在利濟之道湏懷照物之心令諸迷徒俱得解脫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>循業願苦侵</div>
</p></div>
<div class='div-commentary'><p style="margin-left:1em"><span class='note-inline'>(三界出沒為循六度俱修為業願興四誓作苦海之舟航法演一音破邪山之侵剋)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>靄運孝齊嗔</div>
</p></div>
<div class='div-commentary'><p style="margin-left:1em"><span class='note-inline'>(慈雲普靄為靄真如頓證名齊運智漸入於佛門先除嗔慾舉意擬隆於忠政湏秉孝心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>協健古尋寬</div>
</p></div>
<div class='div-commentary'><p style="margin-left:1em"><span class='note-inline'>(上和下睦為協窮今覽古号尋蘊寬健之大心修菩提之勝行)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>在訓照迷循</div>
</p></div>
<div class='div-commentary'><p style="margin-left:1em"><span class='note-inline'>(明察物情為照暗昧前境名迷佛興訓育之功為㧞循環之輩令悟万法皆在於心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>業願苦侵觀</div>
</p></div>
<div class='div-commentary'><p style="margin-left:1em"><span class='note-inline'>(深入實際曰侵洽符人望名願觀業苦之逼迫甚可憫嗟垂利益之慈悲便為依怙)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>運孝齊嗔協</div>
</p></div>
<div class='div-commentary'><p style="margin-left:1em"><span class='note-inline'>(運之於德孝之於心齊之於賢協之於順明彰四行誡君子之嗔心高運六通顯聖文之勸善也)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>健古尋寬在</div>
</p></div>
<div class='div-commentary'><p style="margin-left:1em"><span class='note-inline'>(具勇健智尋古佛心寬隆自在之功必到圓滿之地)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>訓照迷循業</div>
</p></div>
<div class='div-commentary'><p style="margin-left:1em"><span class='note-inline'>(訓騰今古照貫去來因循沒溺於迷中業緣繫絆勤確誘化於出離惑障永無)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>願苦侵觀靄</div>
</p></div>
<div class='div-commentary'><p style="margin-left:1em"><span class='note-inline'>(佛興悲願觀眾生諸苦所侵法闡慈雲靄群品俱時解脫)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>孝齊嗔協健</div>
</p></div>
<div class='div-commentary'><p style="margin-left:1em"><span class='note-inline'>(混元始分孝道齊彰於初首真如才證佛智協健以揚詮闡斯利門調化嗔毒)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>古尋寬在訓</div>
</p></div>
<div class='div-commentary'><p style="margin-left:1em"><span class='note-inline'>(尋赫胥之道曰古證如來之智稱寬發心在訓警之言成道居利生之路)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>照迷循業願</div>
</p></div>
<div class='div-commentary'><p style="margin-left:1em"><span class='note-inline'>(願聞大惠照示迷情循根識之有差隨業緣而化度)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>苦侵觀靄運</div>
</p></div>
<div class='div-commentary'><p style="margin-left:1em"><span class='note-inline'>(眾生遭惑苦之吞侵靄霑三界諸佛運觀智而救拔令離六塵各駕法舟速登佛路)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>齊嗔協健古</div>
</p></div>
<div class='div-commentary'><p style="margin-left:1em"><span class='note-inline'>(和贊王道名協自他俱濟為齊發精進勇健之心断貪欲嗔恚之火令遵古典依法修行)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>尋寬在訓照</div>
</p></div>
<div class='div-commentary'><p style="margin-left:1em"><span class='note-inline'>(披尋至典寬究根源知三教之指蹤但言訓照了五乘之玄妙獨在經文)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>迷循業願苦</div>
</p></div>
<div class='div-commentary'><p style="margin-left:1em"><span class='note-inline'>(荏苒循環於三界蓋為迷心輪迴墜於四生都緣業苦佛持大願度此有情)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>侵觀靄運孝</div>
</p></div>
<div class='div-commentary'><p style="margin-left:1em"><span class='note-inline'>(有精微而孝生有智證而觀起慈雲高靄運動勞生法雨遍侵潤茲物品)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>嗔協健古尋</div>
</p></div>
<div class='div-commentary'><p style="margin-left:1em"><span class='note-inline'>(細窮至理謂之尋聡惠不群謂之健仰法水以來霑滅情田之嗔火咸言上古盡協佛心)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>寬在訓照迷</div>
</p></div>
<div class='div-commentary'><p style="margin-left:1em"><span class='note-inline'>(道含万象謂之大教流百億謂之寬智懸照於迷淪意唯在於提訓)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>循業願苦侵</div>
</p></div>
<div class='div-commentary'><p style="margin-left:1em"><span class='note-inline'>(憫循環而不定被業苦以相侵願開揚化之門廣演玄溦之法)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>觀靄運孝齊</div>
</p></div>
<div class='div-commentary'><p style="margin-left:1em"><span class='note-inline'>(悲智齊運忠孝兼行布靄靄之慈雲降霏霏之法雨咸觀佛道孰不進修)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>協健古尋寬</div>
</p></div>
<div class='div-commentary'><p style="margin-left:1em"><span class='note-inline'>(躍行古道謂之健情含法藏謂之寬靜閱真詮覬智心之漸朗細尋奧旨協大覺之指蹤)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>在訓照迷循</div>
</p></div>
<div class='div-commentary'><p style="margin-left:1em"><span class='note-inline'>(像教流通軌式恒在訓示沉迷之眾照開昬暗之心不使因循虛忙險道)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>業願苦侵觀</div>
</p></div>
<div class='div-commentary'><p style="margin-left:1em"><span class='note-inline'>(佛願若海化質如雲觀五苦之含生未崇白業唱一宗之妙典驚倒黑山既無邪黨以來侵必有證真之方便)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>靄運孝齊嗔</div>
</p></div>
<div class='div-commentary'><p style="margin-left:1em"><span class='note-inline'>(靄運神通大崇孝行放光說法與古佛以道齊止貪離嗔作今來之誡制)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>健古尋寬在</div>
</p></div>
<div class='div-commentary'><p style="margin-left:1em"><span class='note-inline'>(求法勇銳謂之健也古今時異佛旨體同躍躍在心正合寬仁之念明明尋善必躋寂滅之門)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>訓照迷循業</div>
</p></div>
<div class='div-commentary'><p style="margin-left:1em"><span class='note-inline'>(訓照迷謬因循業縈立名文為導利之門顯光明作出生之路)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>願苦侵觀靄</div>
</p></div>
<div class='div-commentary'><p style="margin-left:1em"><span class='note-inline'>(行苦相侵刼石銷而未息靄願深廣智觀鑒以不停)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>運孝齊嗔協</div>
</p></div>
<div class='div-commentary'><p style="margin-left:1em"><span class='note-inline'>(運動情樞伏除嗔慾心宗孝行志協事親不惟賢聖以咸遵抑亦古今之齊詠)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>古尋寬在訓</div>
</p></div>
<div class='div-commentary'><p style="margin-left:1em"><span class='note-inline'>(師古尋真寬仁獎善潛想諸佛之行跡削除眾識之妄緣欲訓示於來在先修於殊事)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>照迷循業願</div>
</p></div>
<div class='div-commentary'><p style="margin-left:1em"><span class='note-inline'>(高懸智曰謂之照不歸佛道謂之迷循察深機廣開化行令除業苦願作津梁)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>苦侵觀靄運</div>
</p></div>
<div class='div-commentary'><p style="margin-left:1em"><span class='note-inline'>(死生逼迫謂之苦善惡相吞謂之侵運靄靄之定通令修觀智懸明明之法印願作指歸)</span>。</p>
</div>
<div class='div-orig'><p style="text-indent:0em" class="lg-abnormal"><div class='lg-row'>孝齊嗔恊健</div>
</p></div>
<div class='div-commentary'><p style="margin-left:1em"><span class='note-inline'>(智心勇進謂之健貪嗔俱断謂之齊協大覺之玄風行孝悌之善道)</span>。</p>
</div></div>
<p class='juan'>御製蓮華心輪廻文偈頌卷第一</p>
<div class='div-w'><p style="margin-left:4em">甲辰歲高麗國大藏都監奉敕彫造</p>
</div></div>
</div><!-- end of div[@id='body'] -->
</body></html>