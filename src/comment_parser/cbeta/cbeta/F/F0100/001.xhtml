<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>金剛般若波羅蜜經（御注並序）</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu1' />
<div class='div-xu'><a id='mulu2' />
<p class='h1'>金剛般若波羅蜜經注序<span class='note-inline'>(御注并序)</span></p><p>述作者眀聖之能事也。</p>
<p>朕誠寡薄豈冝空為好古竊比徒自為矜飾盖欲弘㢡風教尒昔歲述孝經以為百行之首故深覃要旨兾闡微言不唯先王至德實謂君子務本近又賛道德㐲知聖祖垂教著經稟訓况道象使人精神專一動合無為凡有以理天下之二經故不可闕也今之此注則順乎来請夫眾竅互作鼓之者風也柤梨相殊可口者味也苟在將助我者何<span class='corr'>間</span>然乎且聖人設教以盡理因言以成教悟教則言可忘得理而教可遣同乎大通者雖分門而一致攻乎異端者將易性於多方諒在乎不著人我不住福德忘心於三伐閈境於六塵以音聲求如夢幻法故發菩提者趣於中道習無漏者名為入流將會如如故湏遣遣然三同證皆眾妙門可不羙歟可不羙歟文關事迹理涉名數注中粗舉而未盡明及經中梵音應湏翻譯者並詳諸義訣云。</p>
</div>
<div class='div-other'><a id='mulu3' />
<div class='div-orig'><p class="head1">金剛般若波羅蜜經。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>金剛真寶能碎堅積般若正智能破煩惱無住無取證波羅而捨筏即色即空契菩提於中道如是降伏</span>可以稱常)</span>。</p>
</div>
<div class='div-orig'><p>如是我聞一時佛在舍衛國祇樹給孤獨園。</p>
</div>
<div class='div-commentary'><p style="margin-left:1em"><span class='note-inline'>(如是勝法我聞此一會之時在舍衛國祇陁施樹湏達買園莊嚴道場如是說法)</span>。</p>
</div>
<div class='div-orig'><p>與大比丘眾千二百五十人俱。</p>
</div>
<div class='div-commentary'><p style="margin-left:1em"><span class='note-inline'>(上果乞士其數若斯隨佛經行得預今會)</span>。</p>
</div>
<div class='div-orig'><p>尒時世尊食時著衣持鉢<span class='corr'>入舍衛大城乞食</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>齋食之時將行求食是以具服入城持鉢而乞</span>)</span>。</p>
</div>
<div class='div-orig'><p>於其城中次苐乞已還至本處飰食訖收衣鉢洗足<span class='corr'>已</span>敷座而坐。</p>
</div>
<div class='div-commentary'><p style="margin-left:1em"><span class='note-inline'>(徒而行故洗足將欲說法故敷座)</span>。</p>
</div>
<div class='div-orig'><p>時長老湏菩提在大眾中即從座起偏袒右肩右膝著<span class='corr'>地</span>合掌恭敬而<span class='corr'>白佛言</span>。</p>
</div>
<div class='div-commentary'><p style="margin-left:1em"><span class='note-inline'>(…解空…明…)</span>。</p>
</div>
<div class='div-orig'><p>希有世尊如来善護念諸菩薩善付囑諸菩薩。</p>
</div>
<div class='div-commentary'><p style="margin-left:1em"><span class='note-inline'>(護持念恤成孰根性付託囑授宣通法音功力如斯實為希有)</span>。</p>
</div>
<div class='div-orig'><p>世尊善男子善女人發阿耨多羅三藐三菩提心應云何住云何降伏其心。</p>
</div>
<div class='div-commentary'><p style="margin-left:1em"><span class='note-inline'>(前歎護之心諮)</span>。</p>
</div>
<div class='div-orig'><p>佛言<span class='corr'>善哉善哉</span>湏菩提如汝所說如來善護念諸菩薩善付囑諸菩薩汝今諦聽當為汝說善男子善女人發阿耨多羅三藐三菩提心應如是住如是降伏其心。</p>
</div>
<div class='div-commentary'><p style="margin-left:1em"><span class='note-inline'>(哉光標)</span>。</p>
</div>
<div class='div-orig'><p>唯然世尊願樂欲聞。</p>
</div>
<div class='div-commentary'><p style="margin-left:1em"><span class='note-inline'>(受勅諦聽故云唯然深好法音故云願樂)</span>。</p>
</div>
<div class='div-orig'><p>佛告湏菩提諸菩薩摩訶薩應如是降伏其心所有一切眾生之類若卵生若胎生若濕生若化生若有色若無色若<span class='corr'>有想</span>若無想<span class='corr'>若非</span>有想非無想我皆令入無餘涅槃而滅度之。</p>
</div>
<div class='div-commentary'><p style="margin-left:1em"><span class='note-inline'>(卵胎濕化依四緣生有色無色依有無生有想無想依境界生若非有想若非無想依麁細觀生如是眾緣皆非中道故我以般若正觀皆令悟入圓寂常樂則滅盡苦趣超度愛流夫以般若智破煩惱障盡般若智存斯有餘也若能遣之又遣空法亦空一切皆如離涅槃相湛常圓寂故曰無餘)</span>。</p>
</div>
<div class='div-orig'><p>如是滅<span class='corr'>度無</span>量無數無邊眾<span class='corr'>生</span>實無眾生得滅度者。</p>
</div>
<div class='div-commentary'><p style="margin-left:1em"><span class='note-inline'>(眾生性本本來寂滅妄心取相開此万緣今但滅妄心令照性本尒豈復別有眾生受滅度耶)</span>。</p>
</div>
<div class='div-orig'><p>何以故若菩薩有我相人相眾生相壽者相即非菩薩。</p>
</div>
<div class='div-commentary'><p style="margin-left:1em"><span class='note-inline'>(般若正智無顛倒心計有我人即非菩薩未悟求悟故云令入入則無餘誰云滅度)</span>。</p>
</div>
<div class='div-orig'><p>復次湏菩提菩薩<span class='corr'>於法</span>應無所住行於布施所謂不住色布施不住聲香味觸法布施。</p>
</div>
<div class='div-commentary'><p style="margin-left:1em"><span class='note-inline'>(此以法空荅前住義諸法無相不應取著故菩薩於法無所住心六度撿行六塵攝境二法空湏三施自忘則不捨之<span class='corr'>檀</span>於羣有矣)</span>。</p>
</div>
<div class='div-orig'><p>湏菩提菩薩應如是布施不住於相。</p>
</div>
<div class='div-commentary'><p style="margin-left:1em"><span class='note-inline'>(應如前義離六塵忘二相也)</span>。</p>
</div>
<div class='div-orig'><p>何以故若菩薩<span class='corr'>不住相</span>布施<span class='corr'>其福</span>德不<span class='corr'>可</span>思量。</p>
</div>
<div class='div-commentary'><p style="margin-left:1em"><span class='note-inline'>(菩提之因無住之施福平等有如虛空故叵量也)</span>。</p>
</div>
<div class='div-orig'><p>湏菩提於意云何。</p>
</div>
<div class='div-commentary'><p style="margin-left:1em"><span class='note-inline'>(佛言如是之義於汝意謂以為云何)</span>。</p>
</div>
<div class='div-orig'><p>東方虛空可思量不不也世尊湏菩提南西北方四維上下虛空可思量不不也世尊。</p>
</div>
<div class='div-commentary'><p style="margin-left:1em"><span class='note-inline'>(無住之施其福甚多借喻虛空將以推挍)</span>。</p>
</div>
<div class='div-orig'><p><span class='corr'>湏菩</span>提菩薩<span class='corr'>無住相布</span>施福德亦復如是不<span class='corr'>可思量</span>。</p>
</div>
<div class='div-commentary'><p style="margin-left:1em"><span class='note-inline'>(福<span class='corr'>施</span>無相是名無住無住之施福如虛空虛空<span class='corr'>既</span>不可量則無住之施亦不可思量也)</span>。</p>
</div>
<div class='div-orig'><p>湏菩提但應如所教住。</p>
</div>
<div class='div-commentary'><p style="margin-left:1em"><span class='note-inline'>(所教即上不住相等教也前問應云何住荅云於法住即明菩薩住無所住但依無所住即是如所教住也)</span>。</p>
</div>
<div class='div-orig'><p>湏菩提於意云何可以身相見如來<span class='corr'>不</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>前</span>明<span class='corr'>所</span>住<span class='corr'>啟發</span><span class='corr'>法</span><span class='corr'>辯</span>證)</span>。</p>
</div>
<div class='div-orig'><p><span class='corr'>不也世尊不</span>可以身相得<span class='corr'>見如來何以</span>故如來所說身相即非身相。</p>
</div>
<div class='div-commentary'><p style="margin-left:1em"><span class='note-inline'>(身相<span class='corr'>生滅</span>是<span class='corr'>眾</span>生見法身<span class='corr'>凝</span>寂本無去來眾生見者悉皆虛妄故所說身相皆為眾生妄見既除法身非相)</span>。</p>
</div>
<div class='div-orig'><p>佛<span class='corr'>告湏菩提凡所有</span>相<span class='corr'>皆是虛妄若見諸相</span>非相即見如來。</p>
</div>
<div class='div-commentary'><p style="margin-left:1em"><span class='note-inline'>(如來法身無生滅相見有生滅從虛妄生若能悟法<span class='corr'>空</span>性等無生滅凡見諸相皆非真<span class='corr'>實</span>則圓寂法身離相而見矣)</span>。</p>
</div>
<div class='div-orig'><p>湏菩提白佛言世尊頗有眾生得聞如是言說章句生實信不。</p>
</div>
<div class='div-commentary'><p style="margin-left:1em"><span class='note-inline'>(凡夫心<span class='corr'>信因取</span>相生<span class='corr'>般</span>若深<span class='corr'>宗極無</span><span class='corr'>恐</span>聞是<span class='corr'>理無</span>處<span class='corr'>寄心將釋</span>此<span class='corr'>疑故</span>)</span>。</p>
</div>
<div class='div-orig'><p><span class='corr'>佛告湏菩提莫</span>作<span class='corr'>是說</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>般</span>若<span class='corr'>深宗</span>為最上乘者說聞說<span class='corr'>即</span>悟不<span class='corr'>應不信故莫作</span>此問也)</span>。</p>
</div>
<div class='div-orig'><p>如來滅後後五百歲有持戒修福者於此章句能生信心以此為實。</p>
</div>
<div class='div-commentary'><p style="margin-left:1em"><span class='note-inline'>(後五百歲像法之中具戒福<span class='corr'>者於</span>此能信<span class='corr'>況</span>今正法流通而無信耶)</span>。</p>
</div>
<div class='div-orig'><p>當知是人不於一佛二佛三<span class='corr'>四五佛而種善根已於無量</span>千<span class='corr'>萬佛</span>所種諸善根。</p>
</div>
<div class='div-commentary'><p style="margin-left:1em"><span class='note-inline'>(能信深法必藉宿因故知是能信之人所種善根非正非一佛二佛也)</span>。</p>
</div>
<div class='div-orig'><p>聞是章句乃至一念生淨信者。</p>
</div>
<div class='div-commentary'><p style="margin-left:1em"><span class='note-inline'>(不見信相是名淨信持福能生信心惠解能無見相)</span>。</p>
</div>
<div class='div-orig'><p>湏菩提如來悉知悉見是諸眾生得如<span class='corr'>是</span>無量福<span class='corr'>德</span>。</p>
</div>
<div class='div-commentary'><p style="margin-left:1em"><span class='note-inline'>(般若智…<span class='corr'>具佛法眼故能悉見知見是淨信眾生得如是無量</span>福德)</span>。</p>
</div>
<div class='div-orig'><p>何以<span class='corr'>故</span>是諸眾生無復我相人相眾生相壽者相無法相亦無非法相。</p>
</div>
<div class='div-commentary'><p style="margin-left:1em"><span class='note-inline'>(無我相者以達人空無法相者以達法空無非法者以達空空一念淨信三空<span class='corr'>頓</span>解若計諸相則不名淨信能信般若知達法空故知是眾生無<span class='corr'>復</span>諸相也)</span>。</p>
</div>
<div class='div-orig'><p>何以故是諸眾生若心取<span class='corr'>相則為著我人眾</span>生壽者。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>何以</span><span class='corr'>此</span>諸眾生應不取<span class='corr'>相</span>者若心起念取相即<span class='corr'>我</span>人計有我人非達般若<span class='corr'>則</span>不能生淨信)</span>。</p>
</div>
<div class='div-orig'><p>若取法相即著我人眾生壽者。</p>
</div>
<div class='div-commentary'><p style="margin-left:1em"><span class='note-inline'>(若取諸法計五<span class='corr'>聚蔭</span>即於<span class='corr'>此身還</span>生我相)</span>。</p>
</div>
<div class='div-orig'><p>何以故若取非法相即著我人眾生壽者是故不應取非法。</p>
</div>
<div class='div-commentary'><p style="margin-left:1em"><span class='note-inline'>(不<span class='corr'>取</span>法<span class='corr'>相以空破有若</span>…<span class='corr'>滯</span>空不<span class='corr'>空還著</span>有相<span class='corr'>故</span>不<span class='corr'>應</span>…法)</span>。</p>
</div>
<div class='div-orig'><p><span class='corr'>以是</span>義<span class='corr'>故</span>如來常說汝等比丘知我說法如筏喻者法尚應捨何況非法。</p>
</div>
<div class='div-commentary'><p style="margin-left:1em"><span class='note-inline'>(以是不取於相故如來常說說無所說豈取相耶故汝等比丘知我所說法本破於有若知有不有<span class='corr'>遂</span>悟於空無<span class='corr'>取</span>是名達解<span class='corr'>夫筏</span>以<span class='corr'>投</span>岸<span class='corr'>筌</span>以取魚<span class='corr'>得</span>魚<span class='corr'>忘</span>筌到岸捨<span class='corr'>筏</span>故大聖說空以<span class='corr'>破</span>諸見諸<span class='corr'>見</span>既除空法<span class='corr'>亦</span>盡<span class='corr'>況</span>非空法<span class='corr'>其可</span><span class='corr'>乎</span>)</span>。</p>
</div>
<div class='div-orig'><p>湏菩提於意云<span class='corr'>何如來得阿耨多羅</span>三藐三菩提耶如來有所說法耶。</p>
</div>
<div class='div-commentary'><p style="margin-left:1em"><span class='note-inline'>(前令捨法遣彼兩偏則佛於菩提如何獨得而為人說<span class='corr'>法耶</span>)</span>。</p>
</div>
<div class='div-orig'><p>湏菩提言如我解佛所說義無有定法名阿耨多羅三藐三菩提亦無有定法如來可說。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>無上正道寂然無體無相空</span>…<span class='corr'>經</span>…<span class='corr'>悟佛得菩提已悟則無佛</span>…)</span>。</p>
</div>
<div class='div-orig'><p><span class='corr'>何</span>以故如來所說法皆不可取不可說非法非非法。</p>
</div>
<div class='div-commentary'><p style="margin-left:1em"><span class='note-inline'>(如來所說妙法<span class='corr'>本為眾生離相</span>故不可取離言故不可說而妙契圓證則未嘗不取未嘗<span class='corr'>不說非法則不有</span>非非則不無不有不無<span class='corr'>離</span>諸言相故<span class='corr'>無定</span>法<span class='corr'>名耨多羅</span>)</span>。</p>
</div>
<div class='div-orig'><p>所以者何。</p>
</div>
<div class='div-commentary'><p style="margin-left:1em"><span class='note-inline'>(所以佛<span class='corr'>嘗</span>說法而無定法可說者何)</span>。</p>
</div>
<div class='div-orig'><p>一切賢聖皆以無為法而有<span class='corr'>差別</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>無為法中本無差別三乘賢聖</span>根識不同一<span class='corr'>音</span>演說淺深隨分未悟<span class='corr'>則量病授藥故常說法已</span>悟<span class='corr'>則</span>藥病皆除無法可說)</span>。</p>
</div>
<div class='div-orig'><p>湏菩提於意云何若人滿三千大千世界七寶以用布施。</p>
</div>
<div class='div-commentary'><p style="margin-left:1em"><span class='note-inline'>(將欲挍量持經之功故舉若人財寶之施以明章句理實非虛)</span>。</p>
</div>
<div class='div-orig'><p>是人所得福德寧為多不湏菩提言甚多世尊。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>七寶珍異三千皆滿無性之福施廣增多</span>)</span>。</p>
</div>
<div class='div-orig'><p><span class='corr'>何以故</span>是福德即非福德性是故如來說福德多。</p>
</div>
<div class='div-commentary'><p style="margin-left:1em"><span class='note-inline'>(所以施廣而福多由非福德性故若是福德性則<span class='corr'>不應寶多而</span>福<span class='corr'>多只</span>由<span class='corr'>無性之</span>福<span class='corr'>假</span>外緣是故如來說福德)</span>。</p>
</div>
<div class='div-orig'><p>若復有人於此經中受持乃至四句偈等為他人說其福<span class='corr'>勝</span>彼。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>財施</span>之福非福<span class='corr'>德性福雖因施不趣菩提持經之功句偈</span>雖少能<span class='corr'>令眾生除煩惱障是真福德故勝於彼</span>)</span>。</p>
</div>
<div class='div-orig'><p>何以故湏菩提一切諸佛及諸佛阿耨多羅三藐三菩提法皆從此經出。</p>
</div>
<div class='div-commentary'><p style="margin-left:1em"><span class='note-inline'>(般若正智圓照無礙無上正道因是發明諸佛始則自修終以化物利濟弘<span class='corr'>遠</span>何莫由斯)</span>。</p>
</div>
<div class='div-orig'><p>湏菩提所謂佛法者即非佛<span class='corr'>法</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>法無</span>自性證則弥同因<span class='corr'>教悟空故稱佛法法由教立悟</span>不滯空直論<span class='corr'>無法可非豈但即非佛法</span>)</span>。</p>
</div>
<div class='div-orig'><p><span class='corr'>湏</span>菩提於意云何湏陁洹能作是念我得湏陁洹果不。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>修習</span>無<span class='corr'>漏</span>證<span class='corr'>無漏</span>果<span class='corr'>悟</span>無<span class='corr'>所得</span>名湏陁<span class='corr'>洹借小</span>乘之<span class='corr'>無</span>我<span class='corr'>明</span>般若之忘相)</span>。</p>
</div>
<div class='div-orig'><p>湏菩提言不也世尊。</p>
</div>
<div class='div-commentary'><p style="margin-left:1em"><span class='note-inline'>(是人不起得果之<span class='corr'>念</span>)</span>。</p>
</div>
<div class='div-orig'><p>何以故湏陁洹名為入流而無所入不入色聲<span class='corr'>香味觸法是名湏</span>陁洹。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>習</span>無漏果則名入道流不取果相故無流<span class='corr'></span>可入豈以忘相而無道<span class='corr'>流</span>可入復於有我而入聲色六塵耶)</span>。</p>
</div>
<div class='div-orig'><p>湏菩提於意云何斯陁含能作是念我得斯陁含果不。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>斷</span>欲界思惟得人我空<span class='corr'>相</span>證果之時有斯念不)</span>。</p>
</div>
<div class='div-orig'><p>湏菩提言不也世尊。</p>
</div>
<div class='div-commentary'><p style="margin-left:1em"><span class='note-inline'>(是人不<span class='corr'>起得</span>果<span class='corr'>之</span>念)</span>。</p>
</div>
<div class='div-orig'><p>何以故斯陁含<span class='corr'>名一往來而實無</span>往來是名斯陁含。</p>
</div>
<div class='div-commentary'><p style="margin-left:1em"><span class='note-inline'>(盡天人<span class='corr'>趣獲</span>往來生一斯往來<span class='corr'>則</span>明所得果不取果相故實無往來若見一往來果是生我<span class='corr'>慢</span>則非斯陁含也)</span>。</p>
</div>
<div class='div-orig'><p>湏菩提於意云何阿那含能作是念我得阿那含果不。</p>
</div>
<div class='div-commentary'><p style="margin-left:1em"><span class='note-inline'>(斷欲界思盡更不復來證果之時有斯念不)</span>。</p>
</div>
<div class='div-orig'><p>湏菩提<span class='corr'>言</span>不<span class='corr'>也</span>世尊。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>是人不起得果之念</span>)</span>。</p>
</div>
<div class='div-orig'><p><span class='corr'>何以故阿那含</span>名為不来是而實無来是故名阿那含。</p>
</div>
<div class='div-commentary'><p style="margin-left:1em"><span class='note-inline'>(達無人我不復<span class='corr'>還</span>來故名不來人法二空<span class='corr'>無取住相故實無來即阿那含而具斯義</span>)</span>。</p>
</div>
<div class='div-orig'><p>湏菩提於意云何阿羅漢能作是念我得阿羅漢道不。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>修習</span>智惠斷除<span class='corr'>煩惱</span>證果之時有是念<span class='corr'>不</span>)</span>。</p>
</div>
<div class='div-orig'><p><span class='corr'>湏菩提言不也世尊</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>是人不起得果之念</span>)</span>。</p>
</div>
<div class='div-orig'><p><span class='corr'>何以故實</span>無<span class='corr'>有</span>法名阿羅漢。</p>
</div>
<div class='div-commentary'><p style="margin-left:1em"><span class='note-inline'>(以斷煩惱名阿羅漢煩惱<span class='corr'>性</span>空斷無所<span class='corr'>斷</span>悟<span class='corr'>無</span>所斷<span class='corr'>豈</span>復別<span class='corr'>有</span>阿羅漢耶)</span>。</p>
</div>
<div class='div-orig'><p>世尊若阿羅<span class='corr'>漢作是念我得阿羅漢道即為著我人眾生壽者</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>若取果相即計有我於我不忘諸相咸著相受報眾惱皆生取相受生豈名羅漢</span>)</span>。</p>
</div>
<div class='div-orig'><p><span class='corr'>世尊佛說我得無諍三</span>昧人中㝡為苐一是苐一離欲阿羅漢。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>善吉樂阿蘭行得三昧定深入觀</span><span class='corr'>不相違諍凡諸人中最為超</span>勝故云第一<span class='corr'>三界煩惱逐境受累是名為欲</span>如是悉離故亦云第一)</span>。</p>
</div>
<div class='div-orig'><p><span class='corr'>我不作是念我是離欲阿羅漢</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>我於爾時曾不起念云有欲可離有果可得</span>)</span>。</p>
</div>
<div class='div-orig'><p><span class='corr'>世尊我若作是念我得阿羅漢道世尊則不說</span>湏菩提是樂阿蘭那行者。</p>
</div>
<div class='div-commentary'><p style="margin-left:1em"><span class='note-inline'>(我若起念計有得果<span class='corr'>獲離欲道即成著我</span>違無<span class='corr'>諍</span>行<span class='corr'>則</span>世尊不應說我是樂阿蘭那)</span>。</p>
</div>
<div class='div-orig'><p>以湏菩提實無所行<span class='corr'>而名</span>湏菩提是樂阿蘭那<span class='corr'>行</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>於行無行是了空相</span>)</span>。</p>
</div>
<div class='div-orig'><p><span class='corr'>佛告湏菩提於意云何如來昔在然燈佛所於法有所</span>得不。</p>
</div>
<div class='div-commentary'><p style="margin-left:1em"><span class='note-inline'>(將明菩薩亦悟於空<span class='corr'>故</span>却問我昔為菩薩於然燈佛所授<span class='corr'>記</span>菩提當尓之時見有菩提法可得不)</span>。</p>
</div>
<div class='div-orig'><p>世尊如来昔在然燈佛所於法實無所得。</p>
</div>
<div class='div-commentary'><p style="margin-left:1em"><span class='note-inline'>(悟法<span class='corr'>性空</span>得無生忍勤行般若勝果則<span class='corr'>曰</span>菩提深入正觀諸佛由之授記)</span>。</p>
</div>
<div class='div-orig'><p>湏菩提於<span class='corr'>意云何菩薩莊</span>嚴<span class='corr'>佛土不</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>菩薩修持淨土行業見有淨土</span>可莊嚴不)</span>。</p>
</div>
<div class='div-orig'><p><span class='corr'>不</span>也<span class='corr'>世尊何以故莊嚴</span>佛土者即非莊嚴是名莊嚴。</p>
</div>
<div class='div-commentary'><p style="margin-left:1em"><span class='note-inline'>(萬行不常畢竟空寂<span class='corr'>示</span>有修習假名莊嚴國土本空無莊嚴相能了無相即以是莊嚴故是名莊嚴)</span>。</p>
</div>
<div class='div-orig'><p>是故湏菩提菩薩摩訶薩應如是生清淨<span class='corr'>心</span>不<span class='corr'>應住</span>色生心不應<span class='corr'>住聲香</span>味觸法生心。</p>
</div>
<div class='div-commentary'><p style="margin-left:1em"><span class='note-inline'>(是以<span class='corr'>修習者故不取莊嚴之相應</span>如是生畢竟空寂心<span class='corr'>是</span>心清淨<span class='corr'>故不住於色及聲香等</span>若<span class='corr'>於</span>是法而生心者<span class='corr'>即</span>非<span class='corr'>清</span>淨心所證之果非畢竟果故不應如是)</span>。</p>
</div>
<div class='div-orig'><p>應無所住而生其心。</p>
</div>
<div class='div-commentary'><p style="margin-left:1em"><span class='note-inline'>(知色相空心無所住<span class='corr'>故於無所住</span>生清淨心<span class='corr'>雖假</span>生心之名而無住心之相無住正觀惠照湛然是則以不住法住般若中)</span>。</p>
</div>
<div class='div-orig'><p>湏菩提譬如有人身如湏弥山王於意云何是身為<span class='corr'>大</span>不。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>身相空</span>假如湏弥山雖有<span class='corr'>大</span>名皆非實體<span class='corr'>不應起心取相以</span>為大身破前取色之心故起大身<span class='corr'>之問</span>)</span>。</p>
</div>
<div class='div-orig'><p><span class='corr'>湏</span>菩提言<span class='corr'>甚</span>大世尊何以故佛說非身是名大身。</p>
</div>
<div class='div-commentary'><p style="margin-left:1em"><span class='note-inline'>(觀乎泰山木石同壇和合眾<span class='corr'>材</span>假名為大本無自性何定大耶所以佛說非身是名大身不應生心以取身相如色聲等不可取也)</span>。</p>
</div>
<div class='div-orig'><p>湏菩提如恒河中所有沙數如是沙等恒河於意云何是諸恒河沙寧為<span class='corr'>多不</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>以</span>一<span class='corr'>恆</span>河沙<span class='corr'>而數於河河中之沙</span>亦復如彼如<span class='corr'>此之數為多不耶</span>)</span>。</p>
</div>
<div class='div-orig'><p>湏菩提言甚多世尊但諸恒河尚多無數何況其沙。</p>
</div>
<div class='div-commentary'><p style="margin-left:1em"><span class='note-inline'>(以沙數河河<span class='corr'>尚</span>無數況復於沙實為甚多)</span>。</p>
</div>
<div class='div-orig'><p>湏菩提我今實言告汝若善男子善女人以七寶滿尒所恒河沙數三千大千世界以用布施得福多不湏菩提言甚多世尊。</p>
</div>
<div class='div-commentary'><p style="margin-left:1em"><span class='note-inline'>(無性之福施廣福多沙河大千其數無量故知所得福至於甚多)</span>。</p>
</div>
<div class='div-orig'><p>佛告湏菩提若善男子善女人於此經中乃至受持四句偈等為他人<span class='corr'>說</span>而此福德勝前福德。</p>
</div>
<div class='div-commentary'><p style="margin-left:1em"><span class='note-inline'>(財施雖多無益<span class='corr'>惠解章句雖少</span>必<span class='corr'>趣</span>菩提以此<span class='corr'>挍量故無等級</span>)</span>。</p>
</div>
<div class='div-orig'><p><span class='corr'>復</span>次湏菩提隨說是經乃至四句偈等當知此處一切世<span class='corr'>間</span>天人阿脩羅皆應供養如佛塔廟。</p>
</div>
<div class='div-commentary'><p style="margin-left:1em"><span class='note-inline'>(更<span class='corr'>標</span>勝義以勸脩行佛滅度後有塔廟遺像若<span class='corr'>復有人</span>隨說是經兼持句偈則天人<span class='corr'>等輩皆</span>當供養如彼塔廟也)</span>。</p>
</div>
<div class='div-orig'><p>何況有人盡能受持讀誦<span class='corr'>湏</span>菩提當知是人成就最上第一希有之法。</p>
</div>
<div class='div-commentary'><p style="margin-left:1em"><span class='note-inline'>(般若正智能趣菩提若人受持必生信解即知是人能成就無上菩提故云最上第一希有之法)</span>。</p>
</div>
<div class='div-orig'><p>若是經典所在之處則為有佛若尊重弟子。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>此云經典所在之處則</span>上成就希有之人勝<span class='corr'>法在人則為有佛少有</span>差降<span class='corr'>猶</span>如尊重弟子)</span>。</p>
</div>
<div class='div-orig'><p>尒時湏菩提白<span class='corr'>佛言世尊</span>當何名此經我等云何奉持。</p>
</div>
<div class='div-commentary'><p style="margin-left:1em"><span class='note-inline'>(前來所眀皆無定法法雖無定教必有<span class='corr'>宗</span>欲<span class='corr'>宣是義故起</span>斯問)</span>。</p>
</div>
<div class='div-orig'><p>佛告湏菩提<span class='corr'>是</span>經名為金剛般若波羅蜜以是名字汝當奉持。</p>
</div>
<div class='div-commentary'><p style="margin-left:1em"><span class='note-inline'>(般若<span class='corr'>正智喻如金剛破煩惱障</span>了出中道渡貪<span class='corr'>愛</span>流超<span class='corr'>到</span>彼岸<span class='corr'>故以是名字無量</span>勝義汝當循名責實依是奉持)</span>。</p>
</div>
<div class='div-orig'><p>所以者<span class='corr'>何湏菩提佛</span>說般若波羅蜜則非般若波羅蜜。</p>
</div>
<div class='div-commentary'><p style="margin-left:1em"><span class='note-inline'>(說<span class='corr'>般若法差煩惱病煩惱</span>是妄由執見生<span class='corr'>妄</span>病既除真法應捨若執持般若<span class='corr'>不解空義惟此般若亦成</span>煩惱故佛說般若波羅蜜則無定法名般若也)</span>。</p>
</div>
<div class='div-orig'><p>湏菩提於意云何如來有所說法不。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>前云則非般若未明所</span>以則<span class='corr'>非故却質此疑以通前義</span>)</span>。</p>
</div>
<div class='div-orig'><p>湏<span class='corr'>菩提白佛言</span>世尊<span class='corr'>如來無所</span>說。</p>
</div>
<div class='div-commentary'><p style="margin-left:1em"><span class='note-inline'>(於言無滯終身言而未嘗言於法無取終身說而未嘗說知我所說則法<span class='corr'>尚應捨昧於斯道</span>則言者不<span class='corr'>知故於此二夜</span><span class='corr'>我都無所說</span>)</span>。</p>
</div>
<div class='div-orig'><p><span class='corr'>湏菩提於意</span>云何三千大千世界所有微塵是為多不湏菩提言甚多世尊。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>前明理教無取此明境界亦空</span>)</span>。</p>
</div>
<div class='div-orig'><p><span class='corr'>湏菩提諸微塵如來說非微塵是名</span>微塵如來說世界<span class='corr'>非世界是名世界</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>散彼世界以為微塵於彼塵中本</span>無自性積彼微塵以成世界<span class='corr'>於此世界豈有性耶本無自性故非微塵為是假緣是名世界</span>)</span>。</p>
</div>
<div class='div-orig'><p>湏菩提於意云何可以三十二相見如<span class='corr'>來不不也世尊</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>法本無言因言立教身本非相因相見身因言立教既不可執言而求理因相見身故不可取相而見佛</span>)</span>。</p>
</div>
<div class='div-orig'><p><span class='corr'>不可以三十二相得見如來何以故</span>如來說三十二相<span class='corr'>即是非相是名三十二相</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>假身立相以表法王諸法本空身相非有能知諸相非相色相皆空即此妙身是名三十二相</span>)</span>。</p>
</div>
<div class='div-orig'><p><span class='corr'>湏菩提若有善男子善女人以恒河沙等身命布施若復有人於此經中乃至受持四句偈</span>等為他人說其福甚多。</p>
</div>
<div class='div-commentary'><p style="margin-left:1em"><span class='note-inline'>(多以身命布施勝<span class='corr'>報尚有輪迴少能受持是</span>經<span class='corr'>累</span>盡<span class='corr'>自</span>無生<span class='corr'>滅挍量其福持經甚多</span>)</span>。</p>
</div>
<div class='div-orig'><p><span class='corr'>爾時湏菩提聞說是經深解義趣涕淚悲泣而白佛言希有</span>世尊佛說<span class='corr'>如是</span>甚深經典我從昔來所得慧眼未曾得聞如是之經。</p>
</div>
<div class='div-commentary'><p style="margin-left:1em"><span class='note-inline'>(昔得惠眼於有見空今聞是經於<span class='corr'>空亦遣是名中道故未曾聞善</span>吉解空久得深趣將欲起教以示未<span class='corr'>來故涕淚悲泣歎其希有</span>)</span>。</p>
</div>
<div class='div-orig'><p><span class='corr'>世尊若復有人得聞是經信心清淨則生實相當知</span>是人成就第一希有功德。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>信不著</span>相是清淨心得清淨心則能照般若真實之相得茲實相必趣菩提菩提果成即名苐一希有功德)</span>。</p>
</div>
<div class='div-orig'><p>世尊是實相者則是非相是故如來說名實相。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>以般若智趣真實相夫實相者豈有相哉則妙色法身真空無礙非假有相離空無相即此之相非實相耶也</span>)</span>。</p>
</div>
<div class='div-orig'><p><span class='corr'>世尊我今得聞如是</span>經典信解受持不足為難。</p>
</div>
<div class='div-commentary'><p style="margin-left:1em"><span class='note-inline'>(親<span class='corr'>承</span>受記久悟空法今<span class='corr'>復</span>聞說信解非難)</span>。</p>
</div>
<div class='div-orig'><p>若當來世後五百歲其有眾生得聞是經信解受持是人則為第一希有。</p>
</div>
<div class='div-commentary'><p style="margin-left:1em"><span class='note-inline'>(像法之中去<span class='corr'>聖逾遠但聞遺教便解奉持則知是人</span>了甚深義無出其<span class='corr'>右故云第一</span>)</span>。</p>
</div>
<div class='div-orig'><p><span class='corr'>何以故此人</span>無我相人相眾生相壽者相。</p>
</div>
<div class='div-commentary'><p style="margin-left:1em"><span class='note-inline'>(何以故此人得名第一希有者為不<span class='corr'>著</span>如是等相故能信解<span class='corr'>是</span>經得為第一)</span>。</p>
</div>
<div class='div-orig'><p>所以者何我相即是非相人相眾生相壽者相即是非相。</p>
</div>
<div class='div-commentary'><p style="margin-left:1em"><span class='note-inline'>(於我無相妄計有我能了我相非相即不著人眾生壽者矣)</span>。</p>
</div>
<div class='div-orig'><p>何以故離<span class='corr'>一切諸相則名諸佛</span>。</p>
</div>
<div class='div-commentary'><p style="margin-left:1em"><span class='note-inline'>(何以故此人無我則為希有者能離諸相即是菩提故為希有)</span>。</p>
</div>
<div class='div-orig'><p>佛告湏菩提如是如是。</p>
</div>
<div class='div-commentary'><p style="margin-left:1em"><span class='note-inline'>(印可其說)</span>。</p>
</div>
<div class='div-orig'><p>若復有人得聞是經不驚不怖不畏當知是人甚為希有。</p>
</div>
<div class='div-commentary'><p style="margin-left:1em"><span class='note-inline'>(於無為法而有差別如是賢聖優劣不同中小二乘係執因果福德報應聞是深義必當驚怖能不怖<span class='corr'>畏</span><span class='corr'>已</span>是希有況能信解而受持耶)</span>。</p>
</div>
<div class='div-orig'><p><span class='corr'>何以故湏菩提如來</span>說第一波羅蜜非第一波羅蜜是名第一波羅蜜。</p>
</div>
<div class='div-commentary'><p style="margin-left:1em"><span class='note-inline'>(諸法莫二故云第一到彼岸者為對此<span class='corr'>流此流已</span>盡彼<span class='corr'>岸</span>何有是知諸法但示假名累盡名<span class='corr'>去</span>故非第一於斯了義能入深門故是名第一波羅蜜)</span>。</p>
</div>
<div class='div-orig'><p>湏菩提忍辱波羅蜜如來說非忍辱波羅蜜。</p>
</div>
<div class='div-commentary'><p style="margin-left:1em"><span class='note-inline'>(忍辱者明無我<span class='corr'>也人</span>辱<span class='corr'>我忍以</span>為勝行本無<span class='corr'>人</span>我<span class='corr'>誰忍辱耶</span>)</span>。</p>
</div>
<div class='div-orig'><p><span class='corr'>何以故湏</span>菩提如我昔為歌利王割截身體我於尒時無我相無人相無眾生相無壽者相。</p>
</div>
<div class='div-commentary'><p style="margin-left:1em"><span class='note-inline'>(無我無人誰忍誰辱)</span>。</p>
</div>
<div class='div-orig'><p>何以故我於往昔節節支解時若有我相人相眾生相壽者相<span class='corr'>應生瞋恨</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>前舉割截</span>無我以明無忍今舉不生瞋恨復明無我小乘計執我相則<span class='corr'>多起貪嗔</span>今<span class='corr'>隳</span>裂支體不生瞋恨者則復何外相<span class='corr'>預其間乎</span>知無我矣)</span>。</p>
</div>
<div class='div-orig'><p>湏菩提又<span class='corr'>念過去</span>於五百世作忍辱仙人於尒所世無我相無人相無眾生相無壽者相。</p>
</div>
<div class='div-commentary'><p style="margin-left:1em"><span class='note-inline'>(了無我相非<span class='corr'>止</span>此生當於尒時已達斯趣)</span>。</p>
</div>
<div class='div-orig'><p>是故<span class='corr'>湏菩提菩薩應離一切相發</span>阿褥多羅三藐三菩提心。</p>
</div>
<div class='div-commentary'><p style="margin-left:1em"><span class='note-inline'>(從前<span class='corr'>已來明無相降住之義</span>今明離相<span class='corr'>無性乃是菩薩發心況於菩</span>提<span class='corr'>且</span>無定法發心取相不<span class='corr'>亦</span>難乎)</span>。</p>
</div>
<div class='div-orig'><p>不應住色生心不應住聲香味觸法生心。</p>
</div>
<div class='div-commentary'><p style="margin-left:1em"><span class='note-inline'>(菩提無定相可取<span class='corr'>況</span>六塵乎是假合相不應生心住於此也)</span>。</p>
</div>
<div class='div-orig'><p>應生無所住心。</p>
</div>
<div class='div-commentary'><p style="margin-left:1em"><span class='note-inline'>(以有所住即<span class='corr'>著諸相故勸於無所住而生其心斯對辯也夫無所住</span>豈生心哉若<span class='corr'>於</span>無所住<span class='corr'>而</span>生心是未免於<span class='corr'>有所住也但於一切法無所住以此為生心爾非謂別</span>生無所住心<span class='corr'>也</span>故下<span class='corr'>文云</span>)</span>。</p>
</div>
<div class='div-orig'><p><span class='corr'>若心有住則為非住</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>此又遣無所住也言若心於無所住有住則為非住</span>無所住也)</span>。</p>
</div>
<div class='div-orig'><p>是故佛說菩薩心不應住色生心布施。</p>
</div>
<div class='div-commentary'><p style="margin-left:1em"><span class='note-inline'>(引前佛說以證今義)</span>。</p>
</div>
<div class='div-orig'><p>湏菩提菩薩為利益一切眾生應如是<span class='corr'>布施</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>菩薩住相布施未名懸解眾生欲求</span>利益不<span class='corr'>亦難乎故菩薩用心應如是不住相</span>布施也)</span>。</p>
</div>
<div class='div-orig'><p>如<span class='corr'>來說一切諸相即是非相</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>如來所</span>說福德因果報應<span class='corr'>等一切諸</span>相皆因眾生妄心起<span class='corr'>念爾</span>於法<span class='corr'>性本</span>空是<span class='corr'>故非</span>相)</span>。</p>
</div>
<div class='div-orig'><p>又說一切眾生則非眾生。</p>
</div>
<div class='div-commentary'><p style="margin-left:1em"><span class='note-inline'>(若住相布施則見有施者受者今不住相則無我相人相生<span class='corr'>性</span>空故<span class='corr'></span>即非眾生)</span>。</p>
</div>
<div class='div-orig'><p>湏菩提如來是真<span class='corr'>語</span>者實<span class='corr'>語</span>者<span class='corr'>如語者不誑語者不異語者</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>夫無我人</span>相及<span class='corr'>無住布施此甚深般若中道義門恐二乘之人不生</span>信<span class='corr'>實故因五語以示真如善吉當知不誑不異</span>)</span>。</p>
</div>
<div class='div-orig'><p><span class='corr'>湏菩提</span>如來所得法無實無虛。</p>
</div>
<div class='div-commentary'><p style="margin-left:1em"><span class='note-inline'>(有<span class='corr'>虛</span>有實<span class='corr'>約</span>教以示人無實<span class='corr'>無</span>虛<span class='corr'>兩忘</span>而自化故如來說<span class='corr'>法</span>寄實以遣<span class='corr'>虛虛</span>法既忘實法<span class='corr'>亦盡</span><span class='corr'>故</span>於是法無<span class='corr'>實</span>無虛)</span>。</p>
</div>
<div class='div-orig'><p>湏菩提若菩薩心住於法而行布施如<span class='corr'>人入闇則無所見</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>存受施法計報應果則不</span>了般若<span class='corr'>無相之義是無明慧故</span>如<span class='corr'>入暗無</span>所<span class='corr'>見也</span>)</span>。</p>
</div>
<div class='div-orig'><p><span class='corr'>若菩薩心不住法而行</span>布施如人有目日光<span class='corr'>明照見種種色</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>太陽朝昇有目者見諸色象般若圓就無住者了諸法空為利眾生故行不捨之檀不住諸相則未嘗生心布施也</span>)</span>。</p>
</div>
<div class='div-orig'><p><span class='corr'>湏菩提</span>當來<span class='corr'>之世若有善男子善女人能於此經受持讀誦則為如來以佛智慧悉知是人悉</span>見是人皆得成<span class='corr'>就無量無邊功德</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>印可勸修如上深義</span>)</span>。</p>
</div>
<div class='div-orig'><p><span class='corr'>湏菩提若有善男子善女人初日分以恒河沙等身布施中日分復以恒河沙等身布施後日分亦以恒河沙等身布</span>施如是無量百<span class='corr'>千萬億劫以身布施</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>分日三時以內財施如是億劫計福德多</span>)</span>。</p>
</div>
<div class='div-orig'><p><span class='corr'>若復有人聞此經典信心不逆其福勝彼</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>聞前不住之施即順無相之心唯此信心可名達解則達解之福勝彼施身</span>)</span>。</p>
</div>
<div class='div-orig'><p><span class='corr'>何況書寫受持讀誦為人解說</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>信心不逆其福已多況能書誦而為人解說弘益之利其可量乎</span>)</span>。</p>
</div>
<div class='div-orig'><p>湏菩提以要言之此經<span class='corr'>有不可思議不可稱量無邊功德</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>以要</span><span class='corr'>大</span>也無相之福與真如等故非思<span class='corr'>議得其淺深稱量得其</span>輕重如是<span class='corr'>功</span>德豈有邊際耶)</span>。</p>
</div>
<div class='div-orig'><p>如來為<span class='corr'>發</span>大乘者說為發最上乘者說。</p>
</div>
<div class='div-commentary'><p style="margin-left:1em"><span class='note-inline'>(上品利根了真如相是名大乘得無生觀深入祕藏加最上之号非如來聊<span class='corr'>簡</span>二乘而不為說但二乘之人未能解了耳)</span>。</p>
</div>
<div class='div-orig'><p>若有人能受持讀誦廣為<span class='corr'>人</span>說<span class='corr'>如來悉知是人悉見</span>是人<span class='corr'>皆得成就不可</span>量不可稱無有邊不可思議功德。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>大乘</span>最上之人能以般若自利利他者佛心<span class='corr'>悉</span>知佛眼悉見皆知是人成就無相勝義是法離一切相無斷常邊故其功德不可稱量思議知也)</span>。</p>
</div>
<div class='div-orig'><p>如是人等則為荷擔如來阿耨多羅三藐三菩提。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>是人深達般若廣為人說即是荷負正法擔運勝義令諸眾生成就功德</span>)</span>。</p>
</div>
<div class='div-orig'><p>何以<span class='corr'>故湏菩提若樂小</span>法者著我見人見眾生見<span class='corr'>壽者</span>見則於此經不能聽受讀誦為他人說。</p>
</div>
<div class='div-commentary'><p style="margin-left:1em"><span class='note-inline'>(小乘著相於此<span class='corr'>深</span>義不能信奉也)</span>。</p>
</div>
<div class='div-orig'><p>湏菩提在在處處若有此經一切世<span class='corr'>間天人阿修羅所</span>應供養<span class='corr'>當知此處則</span>為是塔皆應恭敬作禮圍繞以諸華香而散其處。</p>
</div>
<div class='div-commentary'><p style="margin-left:1em"><span class='note-inline'>(此經<span class='corr'>示人</span>諸佛無上<span class='corr'>正</span>遍知道塔者諸佛遺像之所在也了義當趣菩提聞經即如見佛故是經所在之處<span class='corr'>同</span>於塔厲遺像故天人脩羅所應供養作礼圍繞示尊敬之意花香散灑表淨信之心非謂求悟於香花解空於罄折也)</span>。</p>
</div>
<div class='div-orig'><p>復次湏菩提<span class='corr'>善男子善女人</span>受持<span class='corr'>讀誦此經若為</span>人輕賤是人先世罪業應墮惡道以今世人輕賤故先世罪業則為銷滅當得阿褥多羅三藐三菩提。</p>
</div>
<div class='div-commentary'><p style="margin-left:1em"><span class='note-inline'>(以此敦勸持經之人尓<span class='corr'>夫業若先定應墮惡道即是鈍根聞必驚怖安能信奉而讀誦此經耶若後五百歲聞是章句</span>能生信心者此人已於千万佛所種諸善根復若為<span class='corr'>為</span>人輕賤乎<span class='corr'>況此經佛為</span>大乘<span class='corr'>最上乘者說皆真實不誑不應苟勸愚人崇信而發菩提取相之言將如</span>來別有深意乎為譯經之人失其旨也)</span>。</p>
</div>
<div class='div-orig'><p>湏菩提我念過去無量阿僧祇刧於然燈佛前得值八百四千萬億那由他諸佛悉皆供養承事<span class='corr'>無空過者</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>明我今日所證菩提亦由昔來功德所致也</span>)</span>。</p>
</div>
<div class='div-orig'><p>若復有<span class='corr'>人於後末世</span>能受持讀誦此經所得功德於我所供養諸佛功德百分不及一千萬億分乃至筭數譬喻所不能及。</p>
</div>
<div class='div-commentary'><p style="margin-left:1em"><span class='note-inline'>(末世人<span class='corr'>訛</span>勝心難<span class='corr'>發故</span>於此<span class='corr'>時能持經者功德甚多以</span>我<span class='corr'>昔</span>供養<span class='corr'>挍</span>量百分不及<span class='corr'>其</span>一<span class='corr'>乃至千萬億分功德</span>不如)</span>。</p>
</div>
<div class='div-orig'><p><span class='corr'>湏菩提</span>若善男子<span class='corr'>善女人於後</span>末世有受持讀誦此經所得功德我若具說者或有人聞心則狂亂狐疑不信。</p>
</div>
<div class='div-commentary'><p style="margin-left:1em"><span class='note-inline'>(報施之福人皆取相章句功德所趣無為菩提勝因因是<span class='corr'>而</span>悟<span class='corr'>悟則獲</span>證<span class='corr'>卒</span>難詳說小乘執滯謂無是理是以<span class='corr'>狂</span>乱狐疑不能實信)</span>。</p>
</div>
<div class='div-orig'><p>湏菩提當知是經義不可思議<span class='corr'>果報亦不可</span>思議。</p>
</div>
<div class='div-commentary'><p style="margin-left:1em"><span class='note-inline'>(深<span class='corr'>奧</span>秘藏歸趣菩提以供養百千万佛<span class='corr'>猶</span>不如持經功德故無相勝義非思議及至於果報亦復如之)</span>。</p>
</div>
<div class='div-orig'><p>尒時湏菩提白佛言世尊若善男子善女人發阿褥多羅三藐三菩提云何應住云何降伏其心。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>首章</span>此問以明<span class='corr'>發</span>心<span class='corr'>降住之義今恐菩薩存我發心能作如是降住</span>則障解空不住<span class='corr'>之</span>道故於<span class='corr'>此重破</span>實無<span class='corr'>菩薩發心來問雖同往明則異</span>)</span>。</p>
</div>
<div class='div-orig'><p>佛告<span class='corr'>湏</span>菩提善男子善女人發阿褥多羅三藐三菩提者當生如是心我應滅度一切眾生。</p>
</div>
<div class='div-commentary'><p style="margin-left:1em"><span class='note-inline'>(眾因緣生本非有法妄心執著起眾生<span class='corr'>相</span>今悟性空則眾緣自滅菩提中道應發是心)</span>。</p>
</div>
<div class='div-orig'><p>滅度一切眾生已而無有<span class='corr'>一</span>眾生實<span class='corr'>滅度者</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>但滅妄</span>想<span class='corr'>爾</span>若計滅此妄無離妄心今有妄既滅無<span class='corr'>空亦捨反</span>照<span class='corr'>於</span>性不住於常及<span class='corr'>吾</span>無身誰受滅度)</span>。</p>
</div>
<div class='div-orig'><p>何以故若菩薩有我相人相眾生相壽者相即非菩薩。</p>
</div>
<div class='div-commentary'><p style="margin-left:1em"><span class='note-inline'>(離<span class='corr'>彼</span>四相是名無我於我無矣誰當滅耶)</span>。</p>
</div>
<div class='div-orig'><p>所以者何湏菩提實無有法發<span class='corr'>阿</span>褥多羅三藐三菩提心者。</p>
</div>
<div class='div-commentary'><p style="margin-left:1em"><span class='note-inline'>(菩提<span class='corr'>無定法法空也實無發</span>心<span class='corr'>者</span>生空也法空無所住生空<span class='corr'>無</span>降伏<span class='corr'>正觀如此是名菩薩</span>豈復別<span class='corr'>有</span>一我<span class='corr'>云</span>度眾生㦲)</span>。</p>
</div>
<div class='div-orig'><p>湏菩提於意云何如來於然燈佛<span class='corr'>所</span>有法得阿褥多羅三藐三菩提不。</p>
</div>
<div class='div-commentary'><p style="margin-left:1em"><span class='note-inline'>(若前云無法發菩提心則不應於然燈佛所受菩提記<span class='corr'>欲斷此疑</span>故却問善吉云<span class='corr'>於</span>汝意以為云何如來<span class='corr'>於</span>昔時有方法<span class='corr'>得</span>菩提不)</span>。</p>
</div>
<div class='div-orig'><p>不也世尊如我解佛所說義佛<span class='corr'>於然燈佛所</span>無有法得阿褥多羅三藐三菩提。</p>
</div>
<div class='div-commentary'><p style="margin-left:1em"><span class='note-inline'>(推解於佛以<span class='corr'>明</span>勝義以<span class='corr'>無所得</span>故受菩提記豈有<span class='corr'>發心</span>者<span class='corr'>而得</span>菩提耶欲明不發得法<span class='corr'>心</span>乃真發心耳)</span>。</p>
</div>
<div class='div-orig'><p>佛言如是如是湏菩提實無有法如來得阿褥多羅三藐三菩提。</p>
</div>
<div class='div-commentary'><p style="margin-left:1em"><span class='note-inline'>(許<span class='corr'>善吉之言是</span>成前<span class='corr'>問之無得</span>)</span>。</p>
</div>
<div class='div-orig'><p>湏菩提若有法<span class='corr'>如來得</span>阿耨多羅三<span class='corr'>藐</span>三菩提然燈佛則不與我受記汝<span class='corr'>於</span>來世當得作佛号釋迦牟尼。</p>
</div>
<div class='div-commentary'><p style="margin-left:1em"><span class='note-inline'>(於菩提中為有法可得<span class='corr'>發</span>如是心則不證斯果定光不應受記)</span>。</p>
</div>
<div class='div-orig'><p>以實無<span class='corr'>有</span>法得阿褥多羅三藐三菩提是故然燈佛與我<span class='corr'>受記作是</span>言汝於來世當得作佛号釋迦牟尼。</p>
</div>
<div class='div-commentary'><p style="margin-left:1em"><span class='note-inline'>(以般若智了諸法<span class='corr'>如</span>悟<span class='corr'>生法</span>空離斷<span class='corr'>常見</span>豈別<span class='corr'>有</span>法得菩提<span class='corr'>耶</span>以是無得之故故然燈佛知我修證與我受記耳)</span>。</p>
</div>
<div class='div-orig'><p>何以故如來者即諸法如義。</p>
</div>
<div class='div-commentary'><p style="margin-left:1em"><span class='note-inline'>(如者法<span class='corr'>性</span>也是<span class='corr'>性</span>清淨<span class='corr'>無</span>有<span class='corr'>定相遂通於感勿得</span>皆如<span class='corr'>既如陰如</span>陽<span class='corr'>亦</span>不<span class='corr'>暾</span>不<span class='corr'>昧悟</span>斯如義來成<span class='corr'>佛果了此</span>空相<span class='corr'>寂</span>然<span class='corr'>無</span>體豈<span class='corr'>於有法而得是耶</span>)</span>。</p>
</div>
<div class='div-orig'><p>若有人言如來<span class='corr'>得阿褥多羅三</span>藐三菩提。</p>
</div>
<div class='div-commentary'><p style="margin-left:1em"><span class='note-inline'>(若有此<span class='corr'>言即</span>非如<span class='corr'>義</span>)</span>。</p>
</div>
<div class='div-orig'><p>湏菩提實無有法佛得阿褥多羅三藐三菩提。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>約諸法如義則如來必不於有得法中得菩提也</span>)</span>。</p>
</div>
<div class='div-orig'><p>湏菩<span class='corr'>提如來所得阿</span>褥多羅三藐三菩提<span class='corr'>於是</span>中無實無虛。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>此又</span>雙遣也前<span class='corr'>云以</span>有<span class='corr'>法</span>得者虛妄也以無法證者真實也此<span class='corr'>乃</span>寄無以遣有<span class='corr'>假</span>實以明虛虛有之妄既除<span class='corr'>實無</span>之法<span class='corr'>亦無</span>但約邊以趣中道尒於是中豈有虛實耶)</span>。</p>
</div>
<div class='div-orig'><p>是故如來說一切法皆是佛法。</p>
</div>
<div class='div-commentary'><p style="margin-left:1em"><span class='note-inline'>(一切法中皆有中義能<span class='corr'>趣</span>中道即<span class='corr'>會於如</span>故諸法得中<span class='corr'>皆佛</span>法也)</span>。</p>
</div>
<div class='div-orig'><p>湏菩提所<span class='corr'>言一切</span>法者即<span class='corr'>非</span>一切<span class='corr'>法是故名</span>一切法。</p>
</div>
<div class='div-commentary'><p style="margin-left:1em"><span class='note-inline'>(因緣生法本無自性無性非有<span class='corr'>故即</span>非一切法也為因緣故有<span class='corr'>假</span>名<span class='corr'>生假</span>名非無是故名一切法也)</span>。</p>
</div>
<div class='div-orig'><p>湏菩提譬如人身長大。</p>
</div>
<div class='div-commentary'><p style="margin-left:1em"><span class='note-inline'>(一切法假因緣生如人身長大<span class='corr'>亦</span>資百骸九竅以<span class='corr'>賅</span>而存耳)</span>。</p>
</div>
<div class='div-orig'><p>湏菩提言世尊如來說人身長大則為非大身是名<span class='corr'>大身</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>人身長大假合眾緣分分不同則為非大而身相具足是名大身則知不離假合之身而有大身不離因緣生法而有佛法煩惱之外豈復別</span>有涅槃<span class='corr'>耶</span>)</span>。</p>
</div>
<div class='div-orig'><p>湏菩提菩薩亦如是。</p>
</div>
<div class='div-commentary'><p style="margin-left:1em"><span class='note-inline'>(勸菩薩亦當作如是<span class='corr'>解</span>行於中道)</span>。</p>
</div>
<div class='div-orig'><p>若作是言我當滅度無量眾生則不名菩薩。</p>
</div>
<div class='div-commentary'><p style="margin-left:1em"><span class='note-inline'>(以計<span class='corr'>有</span>眾生故則<span class='corr'>著</span>於相不<span class='corr'>取中</span>道故不得名道心眾<span class='corr'>生</span>)</span>。</p>
</div>
<div class='div-orig'><p>何以故湏菩提實<span class='corr'>無</span>有法<span class='corr'>名為菩</span>薩。</p>
</div>
<div class='div-commentary'><p style="margin-left:1em"><span class='note-inline'>(於<span class='corr'>五聚蔭</span>中<span class='corr'>實無</span>有一法<span class='corr'>名為菩薩也</span>)</span>。</p>
</div>
<div class='div-orig'><p><span class='corr'>是故佛說</span>一切法無我無人無眾生無壽者。</p>
</div>
<div class='div-commentary'><p style="margin-left:1em"><span class='note-inline'>(以結<span class='corr'>前</span>無有法名菩薩故不著此四相無是等<span class='corr'>相</span>則不應別有菩薩度眾生也)</span>。</p>
</div>
<div class='div-orig'><p>湏菩提若菩薩作是言我當莊嚴佛土是不名菩薩。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>於</span>內<span class='corr'>無相不應言我度眾生</span>於外<span class='corr'>無相</span>不<span class='corr'>應莊嚴佛土</span>)</span>。</p>
</div>
<div class='div-orig'><p><span class='corr'>何以</span>故如<span class='corr'>來說莊</span>嚴佛<span class='corr'>土者即非莊嚴是</span>名莊嚴。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>無相</span>莊嚴佛土即非有相莊嚴之法<span class='corr'>能了無相</span>是名莊嚴故菩薩不應計我能莊嚴佛<span class='corr'>土</span>也)</span>。</p>
</div>
<div class='div-orig'><p>湏菩提若菩薩通達無我法者如來說名真是菩薩。</p>
</div>
<div class='div-commentary'><p style="margin-left:1em"><span class='note-inline'>(於人<span class='corr'>無</span>我於法無我<span class='corr'>忘</span>於<span class='corr'>四相不取六塵能如此者則不應計</span>有眾生可<span class='corr'>滅</span>度有淨<span class='corr'>土可莊嚴通達若斯是真道心眾生矣</span>)</span>。</p>
</div>
<div class='div-orig'><p><span class='corr'>湏菩提</span>於意<span class='corr'>云何如來有肉眼不如是世尊</span>如來有肉眼。</p>
</div>
<div class='div-commentary'><p style="margin-left:1em"><span class='note-inline'>(色相同眾生即肉為眼故云肉眼)</span>。</p>
</div>
<div class='div-orig'><p>湏菩提於意云何如來有天眼不如是世尊如來有天眼。</p>
</div>
<div class='div-commentary'><p style="margin-left:1em"><span class='note-inline'>(於眼淨根普照一切故云天眼)</span>。</p>
</div>
<div class='div-orig'><p>湏菩提於意云何如來有慧眼不<span class='corr'>如</span>是世尊如來<span class='corr'>有慧眼</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>依定發慧了一切相故云慧眼</span>)</span>。</p>
</div>
<div class='div-orig'><p><span class='corr'>湏菩提於</span>意云何如來有法眼不如是世尊如來有法眼。</p>
</div>
<div class='div-commentary'><p style="margin-left:1em"><span class='note-inline'>(了一切法於法<span class='corr'>無</span>滯故云法眼)</span>。</p>
</div>
<div class='div-orig'><p>湏菩提於意云何如來有佛眼不如是世尊如來有佛眼。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>總彼眾相成我</span>妙身圓<span class='corr'>對無礙故云佛眼是五眼者約事為名以所觀之境因能觀之用如彼摸象生異号於我佛身故為同體若別為階級次第或云修證不同此則以色見如來非謂</span>通於無相也)</span>。</p>
</div>
<div class='div-orig'><p>湏菩提於意云何如恒河中所有沙佛說是沙不如是世尊如來說是沙。</p>
</div>
<div class='div-commentary'><p style="margin-left:1em"><span class='note-inline'>(如來說法<span class='corr'>常</span>以<span class='corr'>河</span>沙為喻)</span>。</p>
</div>
<div class='div-orig'><p>湏菩提於意云何<span class='corr'>如</span>一<span class='corr'>恒河</span>中<span class='corr'>所有沙有如是等恒河是諸恒河所有</span>沙數佛世界如是寧為多不甚多世尊。</p>
</div>
<div class='div-commentary'><p style="margin-left:1em"><span class='note-inline'>(一河之沙數等諸河諸河之沙有如世界如此世界實為甚多)</span>。</p>
</div>
<div class='div-orig'><p>佛告湏菩提尒所國土中所有眾生若干種心如來<span class='corr'>悉知</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>世界已多是中眾生心心攀緣數不能舉如是心等如來悉知</span>)</span>。</p>
</div>
<div class='div-orig'><p><span class='corr'>何以故如來說</span>諸心皆為非心是名為心。</p>
</div>
<div class='div-commentary'><p style="margin-left:1em"><span class='note-inline'>(何以故如來悉知謂此諸心皆由妄<span class='corr'>起</span>與<span class='corr'>物相力逐境</span>交馳如是等心是生知見妄法非有畢竟皆空<span class='corr'>唯</span>淨信心如所教住證<span class='corr'>達</span>本<span class='corr'>末</span>是名為心)</span>。</p>
</div>
<div class='div-orig'><p>所以者何<span class='corr'>湏菩提</span>過去心不<span class='corr'>可</span>得<span class='corr'>現在心不可得未來心不可</span>得。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>以三世</span>法求<span class='corr'>生</span>知心是心無常<span class='corr'>求</span>不可得前云非心名心<span class='corr'>借常</span>心以破妄此云<span class='corr'>心</span>不<span class='corr'>可</span>得<span class='corr'>又遣破</span>妄<span class='corr'>之</span>常然不將不迎應而<span class='corr'>無</span>主萬境<span class='corr'>咸</span>入我<span class='corr'>用</span>不<span class='corr'>疲千</span>相取<span class='corr'>容</span>其<span class='corr'>心皆</span>給不唯般若之蘊乎)</span>。</p>
</div>
<div class='div-orig'><p>湏菩提於<span class='corr'>意云何</span>若人滿三<span class='corr'>千大千世界七寶以用布施是人以</span>是因緣得福多不如是世尊此人以是因緣得福甚多。</p>
</div>
<div class='div-commentary'><p style="margin-left:1em"><span class='note-inline'>(施寶求福以果<span class='corr'>酬</span>因故<span class='corr'>知</span>福德甚多)</span>。</p>
</div>
<div class='div-orig'><p>湏菩提若福德有實如來不<span class='corr'>說得福德多</span>以福德<span class='corr'>無故如來說得福德多</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>寶施求福非福德性</span>未絕因地故說<span class='corr'>果</span>多<span class='corr'>七寶既盡假名所獲亦</span>非有實非有實故故不取相是以如來應<span class='corr'>緣</span>而說云得福多<span class='corr'>若</span>行深般若<span class='corr'>歸</span>趣中道<span class='corr'>罪既</span>不<span class='corr'>至福</span>亦不<span class='corr'>來</span>心<span class='corr'>如</span>教住法<span class='corr'>尚</span>應<span class='corr'>捨</span>有<span class='corr'>何</span>福德<span class='corr'>於其間哉</span>)</span>。</p>
</div>
<div class='div-orig'><p>湏菩提<span class='corr'>於意云何佛可</span>以<span class='corr'>具</span>足色<span class='corr'>身見不不也世尊如來不應以具足色身見</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>色為有分身假</span>緣成凡是色身皆非<span class='corr'>妙</span>相故不應以此見如來也)</span>。</p>
</div>
<div class='div-orig'><p>何以故如來說具足色身即非具足色身是名具足色<span class='corr'>身</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>具足色身分分假合故即非具足色身離假合身別無真身故是名具足色身當試論之夫無色之色見一切色非身之身見一切身若以色色</span>空<span class='corr'>縱</span>妙身而有我以空<span class='corr'>空色</span>雖色身而見佛<span class='corr'>豈</span>復捨此而<span class='corr'>別</span>有色身妙身耶)</span>。</p>
</div>
<div class='div-orig'><p>湏菩提於意云何如來可以具足諸相<span class='corr'>見</span>不不也世尊<span class='corr'>如來不應以具足諸相見何以故如來說諸相具足即非具足是名諸</span>相具足。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>以一</span>色身不應見佛今就諸相得見不耶則一一相中<span class='corr'>同</span>一色相故不應以此得見如來)</span>。</p>
</div>
<div class='div-orig'><p>湏菩提汝勿謂如來作是<span class='corr'>念我</span>當有所說法莫作是念。</p>
</div>
<div class='div-commentary'><p style="margin-left:1em"><span class='note-inline'>(為眾生說如<span class='corr'>彼筏</span>喻故如來<span class='corr'>無</span>說法之念汝不應作是<span class='corr'>思惟</span>)</span>。</p>
</div>
<div class='div-orig'><p>何以故若人言如來有所說法即為謗佛不能解我所說故。</p>
</div>
<div class='div-commentary'><p style="margin-left:1em"><span class='note-inline'>(法<span class='corr'>無定</span>法說豈說耶若人以我<span class='corr'>有</span>法可說<span class='corr'>是人</span>不解般若空義<span class='corr'>與我</span>說<span class='corr'>法之謗爾</span>)</span>。</p>
</div>
<div class='div-orig'><p>湏菩提說法者無法可說是名說法。</p>
</div>
<div class='div-commentary'><p style="margin-left:1em"><span class='note-inline'>(言者在意得意而<span class='corr'>忘</span>言法者<span class='corr'>辯空</span>悟空而無法空本無法故云無法可說了是義者得法甚深故云是名說法)</span>。</p>
</div>
<div class='div-orig'><p>湏菩提白佛言世尊佛得阿褥多羅三藐三菩提為無<span class='corr'>所得耶</span>。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>前云無法可</span>說善吉唘問欲明無法所由故云若無法可說者則佛於菩提無所得耶)</span>。</p>
</div>
<div class='div-orig'><p>如是如是<span class='corr'>湏</span>菩提我於阿褥多羅三藐三菩提乃至無有少法可得是名阿褥多羅三藐三菩提。</p>
</div>
<div class='div-commentary'><p style="margin-left:1em"><span class='note-inline'>(於菩提中無有少<span class='corr'>法若有少法不名</span>菩提<span class='corr'>為</span>無<span class='corr'>法</span>可<span class='corr'>得而</span>能<span class='corr'>感</span>而遂通故名菩提)</span>。</p>
</div>
<div class='div-orig'><p>復次湏菩提是法平等無有<span class='corr'>高下</span>是名阿耨多羅三藐三菩提。</p>
</div>
<div class='div-commentary'><p style="margin-left:1em"><span class='note-inline'>(於菩提道本無異門<span class='corr'>泯</span>彼色空離於常断一相無二是無為法<span class='corr'>適使</span>萬殊<span class='corr'>咸</span>其自<span class='corr'>己</span>涅槃煩惱究竟<span class='corr'>無餘只於</span>是中名菩提<span class='corr'>義</span>)</span>。</p>
</div>
<div class='div-orig'><p><span class='corr'>以</span>無我無人無眾生無壽者修一切善法則得阿耨多<span class='corr'>羅</span>三藐三菩提。</p>
</div>
<div class='div-commentary'><p style="margin-left:1em"><span class='note-inline'>(無彼四相明<span class='corr'>已</span>悟空習此中道云修善法不滯無有名得菩提)</span>。</p>
</div>
<div class='div-orig'><p>湏菩提所言善法者如來說非善法是名善法。</p>
</div>
<div class='div-commentary'><p style="margin-left:1em"><span class='note-inline'>(稱中道者因邊<span class='corr'>獲稱若存中法不異</span>於邊故<span class='corr'>聖人</span>說<span class='corr'>空</span>以<span class='corr'>破</span>於有故云善法有法既盡亦無空法故非善法能遣斯遣<span class='corr'>深</span>入菩提是名善法)</span>。</p>
</div>
<div class='div-orig'><p>湏菩提若三千大千世界中所有諸湏弥山王如是等七寶聚有人持用布施若有人<span class='corr'>以</span>此般若波<span class='corr'>羅蜜</span>經乃至四句偈等受持為他人說於前福德百分不及一百千萬億分乃至筭數譬喻所不能及。</p>
</div>
<div class='div-commentary'><p style="margin-left:1em"><span class='note-inline'>(如此挍量前來<span class='corr'>已</span>說於所明義一一不同前云是法平等不應經優而<span class='corr'>寶</span>劣故<span class='corr'>重宣此義將</span>遣是<span class='corr'>疑</span>只為般若<span class='corr'>平等故</span>勝如山之<span class='corr'>寶耳</span>)</span>。</p>
</div>
<div class='div-orig'><p>湏菩提於意云何汝等勿謂如來作是念我當度眾生湏菩提莫作是念。</p>
</div>
<div class='div-commentary'><p style="margin-left:1em"><span class='note-inline'>(如來無是念故汝莫作是思惟)</span>。</p>
</div>
<div class='div-orig'><p>何以故實無有眾生如來度者。</p>
</div>
<div class='div-commentary'><p style="margin-left:1em"><span class='note-inline'>(眾生<span class='corr'>正性本來</span>清淨<span class='corr'>六根起想</span>煩惱病生觀<span class='corr'>生本空有</span>何可度)</span>。</p>
</div>
<div class='div-orig'><p>若有眾生如來度者如來則有我人眾生壽者。</p>
</div>
<div class='div-commentary'><p style="margin-left:1em"><span class='note-inline'>(般若中觀離諸名相若見眾生可度者則於法如中<span class='corr'>不</span>了空義)</span>。</p>
</div>
<div class='div-orig'><p>湏菩提如來說有我者則非有我而凡夫之人以為有我。</p>
</div>
<div class='div-commentary'><p style="margin-left:1em"><span class='note-inline'>(前云<span class='corr'>我</span>於然燈佛所則<span class='corr'>是說有我</span>也然<span class='corr'>但曉</span>凡<span class='corr'>順俗</span>非係有我不同凡夫執著我相)</span>。</p>
</div>
<div class='div-orig'><p>湏菩提凡夫者如來說即非凡夫。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>未</span>達中道是名凡夫了般若空則證等覺故即非凡夫也)</span>。</p>
</div>
<div class='div-orig'><p>湏菩提於意云何可以三十二相觀如來不。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>乘</span>如正覺既非有我故不應以三<span class='corr'>十二</span>相<span class='corr'>觀</span>)</span>。</p>
</div>
<div class='div-orig'><p><span class='corr'>湏</span>菩提言如是如是以三十二相觀如來。</p>
</div>
<div class='div-commentary'><p style="margin-left:1em"><span class='note-inline'>(凡夫之人以相求佛)</span>。</p>
</div>
<div class='div-orig'><p>佛言湏菩提若以三十二相觀如來者轉輪聖王則是如來。</p>
</div>
<div class='div-commentary'><p style="margin-left:1em"><span class='note-inline'>(汝若以相見如來者轉輪聖王<span class='corr'>亦</span>具<span class='corr'>是</span>相則應是如來輪王既非如來故知如來不<span class='corr'>應以三十</span>二相<span class='corr'>見</span>)</span>。</p>
</div>
<div class='div-orig'><p>湏菩提白佛言世尊如我觧佛所說義不應以三十二相觀如來。</p>
</div>
<div class='div-commentary'><p style="margin-left:1em"><span class='note-inline'>(善吉深達法性故不作凡夫解)</span>。</p>
</div>
<div class='div-orig'><p>尒時世尊而說偈言。</p>
</div>
<div class='div-commentary'><p style="margin-left:1em"><span class='note-inline'>(此偈如頌非四句義)</span>。</p>
</div>
<div class='div-orig'><p>若以色見我以音聲求我是人行<span class='corr'>邪</span>道不能<span class='corr'>見如</span>來。</p>
</div>
<div class='div-commentary'><p style="margin-left:1em"><span class='note-inline'>(無色見<span class='corr'>色</span>不<span class='corr'>可</span>以<span class='corr'>色</span>見非聲應聲不可以聲求將令深趣涅槃必依聲色之外故以色聲求佛是人甚好<span class='corr'>俓焉</span>得<span class='corr'>見</span>如來)</span>。</p>
</div>
<div class='div-orig'><p>湏菩提汝若作是念如來不以具足相故得阿耨多羅三藐三菩提湏菩提莫作是念<span class='corr'>如來</span>不以具足相故得阿褥多羅三藐三菩提。</p>
</div>
<div class='div-commentary'><p style="margin-left:1em"><span class='note-inline'>(前破有相不見如來恐眾生即<span class='corr'>作無相求</span>佛故此破云汝勿謂無相可得菩提菩提非有無故以有無求皆不得也論曰大聖說空法為破諸見故若復見有空諸佛所<span class='corr'>不化今者捨有而滯</span>無亦由<span class='corr'>避溺而投火</span>)</span>。</p>
</div>
<div class='div-orig'><p>湏<span class='corr'>菩提</span>汝<span class='corr'>若作</span>是念發阿褥多羅三藐三菩提者說諸法斷滅<span class='corr'>莫作</span>是念。</p>
</div>
<div class='div-commentary'><p style="margin-left:1em"><span class='note-inline'>(汝若作無相而發<span class='corr'>道</span>心者是<span class='corr'>斷一切行滅</span>一切法不得中<span class='corr'>道</span>也<span class='corr'>故</span>莫<span class='corr'>作是念</span>)</span>。</p>
</div>
<div class='div-orig'><p><span class='corr'>何以故發</span>阿褥多羅三藐三菩提者於法不說斷滅相。</p>
</div>
<div class='div-commentary'><p style="margin-left:1em"><span class='note-inline'>(菩提中道不有不無若作有念者則墮<span class='corr'>於</span>諸法常諸法實非常若作無念<span class='corr'>者</span>則墮諸法断<span class='corr'>諸</span>法實非断故於菩提中不得生<span class='corr'>有</span>無見亦不得作常斷說)</span>。</p>
</div>
<div class='div-orig'><p>湏菩提若菩薩以滿<span class='corr'>恒河沙等世</span>界<span class='corr'>七</span>寶布施<span class='corr'>若復</span>有人知一切法無我得成於忍此菩薩勝前菩薩所得功德。</p>
</div>
<div class='div-commentary'><p style="margin-left:1em"><span class='note-inline'>(離<span class='corr'>彼</span>兩邊契於中道悟無生忍勝福甚多<span class='corr'>財</span>施挍量非所及也知<span class='corr'>無</span>有我亦無無我遣之又遣深入菩提故知一切法無我也)</span>。</p>
</div>
<div class='div-orig'><p>湏菩提以諸菩薩不受福德故。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>所</span><span class='corr'>勝</span>前<span class='corr'>菩薩</span>者<span class='corr'>悟</span>無<span class='corr'>生</span>忍無<span class='corr'>受</span>福德<span class='corr'>處</span>故也)</span>。</p>
</div>
<div class='div-orig'><p>湏菩提白佛言世尊云何菩薩不受福德。</p>
</div>
<div class='div-commentary'><p style="margin-left:1em"><span class='note-inline'>(發明前義而作是問)</span>。</p>
</div>
<div class='div-orig'><p>湏菩提菩薩所作福德不應貪著是故說不受福德。</p>
</div>
<div class='div-commentary'><p style="margin-left:1em"><span class='note-inline'>(貪著福德求受勝報未能無我不趣菩提如驪龍珠<span class='corr'>探</span>必受害)</span>。</p>
</div>
<div class='div-orig'><p>湏菩提<span class='corr'>若</span>有人<span class='corr'>言</span>如來若來若去若坐若臥是人不觧我所說義。</p>
</div>
<div class='div-commentary'><p style="margin-left:1em"><span class='note-inline'>(法身圓對有<span class='corr'>感</span>即通明鏡<span class='corr'>鑒</span>形無去來相若人於佛作此四儀當知是人不了深義)</span>。</p>
</div>
<div class='div-orig'><p>何以故如來者無所從來亦無所去故名如來。</p>
</div>
<div class='div-commentary'><p style="margin-left:1em"><span class='note-inline'>(前云諸法如義者正所在皆如若有從來不名中道故無<span class='corr'>所</span>從<span class='corr'>來亦無所去而</span>無不去是以隨<span class='corr'>迎</span>不得其先後<span class='corr'>名言</span><span class='corr'>究其</span>去來<span class='corr'>故</span>名如來其義如是)</span>。</p>
</div>
<div class='div-orig'><p>湏菩提若善男子善女人以三千大千世界碎為微塵於意云何是微塵眾寧為多不甚多世尊。</p>
</div>
<div class='div-commentary'><p style="margin-left:1em"><span class='note-inline'>(世界之數以為無<span class='corr'>量</span>碎為微塵故知<span class='corr'>甚多</span>)</span>。</p>
</div>
<div class='div-orig'><p>何以故若是微塵眾<span class='corr'>實</span>有者佛<span class='corr'>則</span>不說是微塵眾。</p>
</div>
<div class='div-commentary'><p style="margin-left:1em"><span class='note-inline'>(於塵無自性亦合於相分如是<span class='corr'>假</span>名者皆非實有法)</span>。</p>
</div>
<div class='div-orig'><p>所以者何佛說微塵眾<span class='corr'>則非微塵眾</span>是名微塵眾。</p>
</div>
<div class='div-commentary'><p style="margin-left:1em"><span class='note-inline'>(前云諸微塵如來說非微塵是名微塵<span class='corr'>引</span>佛前說以證今說是知微塵無自性無自性故非微塵眾不壞伐法說微塵故是名微塵)</span>。</p>
</div>
<div class='div-orig'><p>世尊如來所說三千大千世界則非世界是名世界。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>聚</span>塵<span class='corr'>界亦無</span>性不應取世界之相)</span>。</p>
</div>
<div class='div-orig'><p>何以故若世界實有者則是一合相。</p>
</div>
<div class='div-commentary'><p style="margin-left:1em"><span class='note-inline'>(不識無性以為實有者則是知一和合<span class='corr'>之</span>相和合眾塵以成世界豈有定世界耶)</span>。</p>
</div>
<div class='div-orig'><p>如來說一合相則非一合相是名一合相。</p>
</div>
<div class='div-commentary'><p style="margin-left:1em"><span class='note-inline'>(與世界同俱無性故)</span>。</p>
</div>
<div class='div-orig'><p>湏菩提一合相者則是不可說但凡夫之<span class='corr'>人</span>貪著其事。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>眾</span>緣和合本無定相無所可說凡夫計有此相故貪著<span class='corr'>之</span>)</span>。</p>
</div>
<div class='div-orig'><p>湏菩提若人言佛說我見人見眾生見壽者見湏菩提於意云何是人觧我所說義不世尊是人不<span class='corr'>解</span>如來所說義。</p>
</div>
<div class='div-commentary'><p style="margin-left:1em"><span class='note-inline'>(佛說我見等將破眾生妄情<span class='corr'>著相</span>尒<span class='corr'>而</span>是人便以<span class='corr'>為佛</span>有<span class='corr'>誠</span>說是知<span class='corr'>不</span>觧如來所說義也)</span>。</p>
</div>
<div class='div-orig'><p>何以故世尊說我見人見眾生見壽者見即非我見人見眾生見壽者見是名我見人見眾生見壽者見。</p>
</div>
<div class='div-commentary'><p style="margin-left:1em"><span class='note-inline'>(佛說四見以破妄情故所說<span class='corr'>我</span><span class='corr'>人</span>也而說法破妄必約俗諦<span class='corr'>是</span>故)</span>。</p>
</div>
<div class='div-orig'><p>湏菩提發阿褥多羅三藐三菩提心者於一切法應如是知如是見如是信觧不生法相。</p>
</div>
<div class='div-commentary'><p style="margin-left:1em"><span class='note-inline'>(前來<span class='corr'>廣</span>明中道空義故此<span class='corr'>勸</span>云汝眾生若發菩提心者當依我所說如是知見信觧不應於正觀中道而生法相)</span>。</p>
</div>
<div class='div-orig'><p>湏菩提所言法相者如來說即非<span class='corr'>法</span>相是名法相。</p>
</div>
<div class='div-commentary'><p style="margin-left:1em"><span class='note-inline'>(菩提<span class='corr'>無定</span>法豈有一法而<span class='corr'>定有</span>相故說法相者令離於相於相無相是名法相)</span>。</p>
</div>
<div class='div-orig'><p>湏菩提若有人以滿無量阿僧祇世界七寶持用布施若有善男子善女人發菩薩心者持於此經乃<span class='corr'>至四</span>句偈等受持<span class='corr'>讀</span>誦為人演說其福勝彼。</p>
</div>
<div class='div-commentary'><p style="margin-left:1em"><span class='note-inline'>(前來<span class='corr'>挍</span>量皆以七寶布施不如持經功德今明所以勝彼謂如下文不取於相是福德性故也)</span>。</p>
</div>
<div class='div-orig'><p>云何為人演說不取於相如如不動。</p>
</div>
<div class='div-commentary'><p style="margin-left:1em"><span class='note-inline'>(諸法性空假立名字假名之下無相可求故說法之人不應取相夢中占夢豈有相耶如義無相故無去來今說不取相則如彼如矣)</span>。</p>
</div>
<div class='div-orig'><p>何以故一切有<span class='corr'>為法如夢幻泡影</span>如露亦如<span class='corr'>電</span>應作如是觀。</p>
</div>
<div class='div-commentary'><p style="margin-left:1em"><span class='note-inline'>(無為中道畢竟清淨說不取相則如彼如若一切法中作有為觧如彼夢幻非究竟法作如是觀應不取相)</span>。</p>
</div>
<div class='div-orig'><p>佛說是經已長老湏菩提及諸比丘比丘尼優婆塞優婆夷一切世間天人阿脩羅聞佛所說皆<span class='corr'>大歡喜信</span>受奉行。</p>
</div>
<div class='div-commentary'><p style="margin-left:1em"><span class='note-inline'>(聞甚<span class='corr'>歡</span>喜<span class='corr'>奉</span>)</span>。</p>
</div>
<p class='juan'>注金剛般若波羅蜜經</p></div>
<div class='div-w'><p style="margin-left:0em"><span class='note-inline'>(右經開<span class='corr'>元</span>二十三乙亥之歲六月三日都釋門威儀僧思有表請至九月十五日經出合城具法儀於通洛門奉迎其日表賀便請頒示天下寫本入藏宣付史官其<span class='corr'>月</span>十八日於敬愛寺設齋慶讚兼請中使王公宰相百)</span>。</p>
<p><span class='note-inline'>(開元<span class='corr'>廿三</span>年十月書手臣張若芳用小麻紙三十五張　挍書郎　坦初挍　挍書郎<span class='corr'>韓</span>液再挍　正字<span class='corr'>李希言三挍裝書匠臣</span>陳善<span class='corr'>裝</span>　典書<span class='corr'>臣侯</span>令惲<span class='corr'>典</span>秘書郎臣盧倬掌　朝散大夫守秘書監上柱國平鄉縣開國男臣宋昇監　<span class='corr'>正議大夫</span><span class='corr'>上柱國戴國</span>公臣李道　<span class='corr'>光</span>祿<span class='corr'>大夫秘書</span>監同<span class='corr'>正員</span>上柱國汝陽郡王臣揔淳監)</span>。</p>
<p><span class='note-inline'>(天寶元年八月十五日立)</span></p>
</div>
</div><!-- end of div[@id='body'] -->
</body></html>