<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>大乘起信論疏</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<div class='other'><a id='mulu5' />
<p class='juan'>大乘起信論疏卷第三　　　　　　田四</p><p class="byline">西太原寺沙門法藏述</p><p style="margin-left:2em">草堂沙門宗密錄之注於論文之下。</p>

<div class='div-commentary'><p style="margin-left:1em"><span class='note-inline'>(二辯染淨相資亦云染淨互熏相生不斷即顯上總中能生一切法義也四○一舉數總標)</span>。</p>
</div>
<div class='div-orig'><p>復次有四種法熏習義故染法淨法起不斷絕。</p>
</div>
<div class='div-commentary'><p style="margin-left:1em"><span class='note-inline'>(由此染淨相資故得起不斷絕也○二徵列別名)</span>。</p>
</div>
<div class='div-orig'><p>云何為四。</p>
</div>
<div class='div-commentary'><p style="margin-left:1em"><span class='note-inline'>(徵也)</span>。</p>
</div>
<div class='div-orig'><p>一者淨法名為真如。</p>
</div>
<div class='div-commentary'><p style="margin-left:1em"><span class='note-inline'>(此是生滅門中真如以三義故故云淨法一約體本來淨故二約體相以內熏故令反染成始淨故梁攝論云能成立者謂真如十種功德所成立者謂十種新生正行也三約用熏故應機成淨緣)</span>。</p>
</div>
<div class='div-orig'><p>二者一切染因名為無明。</p>
</div>
<div class='div-commentary'><p style="margin-left:1em"><span class='note-inline'>(六染及九相皆因無明而有)</span>。</p>
</div>
<div class='div-orig'><p>三者妄心名為業識。</p>
</div>
<div class='div-commentary'><p style="margin-left:1em"><span class='note-inline'>(妄心者通事識及業識今據其本故但言業識)</span>。</p>
</div>
<div class='div-orig'><p>四者妄境界所謂六塵。</p>
</div>
<div class='div-commentary'><p style="margin-left:1em"><span class='note-inline'>(事識所緣之境也此三皆是染法由此染法自性差別仗託因緣故具說三種淨法對染雖成熏義然其體用竟未曾別故但明一種△三廣釋染淨熏習之義二一總二○一喻)</span>。</p>
</div>
<div class='div-orig'><p>熏習義者如世間衣服實無於香若人以香而熏習故則有香氣。</p>
</div>
<div class='div-commentary'><p style="margin-left:1em"><span class='note-inline'>(喻也下合有二○二合)</span>。</p>
</div>
<div class='div-orig'><p>此亦如是真如淨法實無於染但以無明而熏習故則有染相。</p>
</div>
<div class='div-commentary'><p style="margin-left:1em"><span class='note-inline'>(一染熏淨也顯真無相隨熏現相又顯妄法無體故但云相又當相自無反流之用故云相不云用也此約隨流生滅門說此釋經中如來藏為惡習所熏等)</span>。</p>
</div>
<div class='div-orig'><p>無明染法實無淨業但以真如而熏習故則有淨用。</p>
</div>
<div class='div-commentary'><p style="margin-left:1em"><span class='note-inline'>(二淨熏染也此是生滅門中本覺真如故有熏義真如門中則無此義由此本覺內熏不覺令成厭求反流順真故云用也此釋經中由有如來藏故能厭生死苦樂求涅槃也涅槃經云闡提之人未來佛性力故還生善根彼言佛性力者即此本覺內熏之力耳良以一識含此一義更互相熏徧生染淨故也此中佛者是覺性者是本故名佛性為本覺也△二別一一染一○一問)</span>。</p>
</div>
<div class='div-orig'><p>云何熏習起染法不斷。</p>
</div>
<div class='div-commentary'><p style="margin-left:1em"><span class='note-inline'>(汎論熏習各二種一習熏謂熏心體成染淨等二資熏謂現行心境及諸惑相資等二一荅二○一畧)</span>。</p>
</div>
<div class='div-orig'><p>所謂以依真如法故有於無明。</p>
</div>
<div class='div-commentary'><p style="margin-left:1em"><span class='note-inline'>(舉能熏所熏之法體也亦可此中但舉能熏無明然必依真如故約本舉也)</span>。</p>
</div>
<div class='div-orig'><p>以有無明染法因故即熏習真如。</p>
</div>
<div class='div-commentary'><p style="margin-left:1em"><span class='note-inline'>(根本無明熏習義也)</span>。</p>
</div>
<div class='div-orig'><p>以熏習故則有妄心。</p>
</div>
<div class='div-commentary'><p style="margin-left:1em"><span class='note-inline'>(依無明熏動真如有業識心也)</span>。</p>
</div>
<div class='div-orig'><p>以有妄心即熏習無明不了真如法故不覺念起現妄境界。</p>
</div>
<div class='div-commentary'><p style="margin-left:1em"><span class='note-inline'>(以此妄心還資熏無明增其不了令其轉成轉識及現識)</span>。</p>
</div>
<div class='div-orig'><p>以有妄境界染法緣故即熏習妄心令其念著造種種業受於一切身心等苦。</p>
</div>
<div class='div-commentary'><p style="margin-left:1em"><span class='note-inline'>(以此境界還熏動心海起諸識浪緣念彼境即起事識也上六麤中初二名念中二名著後二名同此也謂依惑造業依業受報二廣○即明前三種從後向前次第說也文三○一明境界熏妄心)</span>。</p>
</div>
<div class='div-orig'><p>此妄境界熏習義則有二種云何為二一者增長念熏習。</p>
</div>
<div class='div-commentary'><p style="margin-left:1em"><span class='note-inline'>(由境界力增長事識中智相相續相法執分別念也)</span>。</p>
</div>
<div class='div-orig'><p>二者增長取熏習。</p>
</div>
<div class='div-commentary'><p style="margin-left:1em"><span class='note-inline'>(增長事識中執取相計名字相謂人我見愛煩惱也○二明妄心熏無明)</span>。</p>
</div>
<div class='div-orig'><p>妄心熏習義有二種云何為二一者業識根本熏習能受阿羅漢辟支佛一切菩薩生滅苦故。</p>
</div>
<div class='div-commentary'><p style="margin-left:1em"><span class='note-inline'>(以此業識能資熏住地無明迷於無相能起轉相現相等相續令彼三乘人雖出三界離事識分段麤苦猶受黎耶變易行苦然此細苦無始來有但為揀細異麤故約<span class='corr'>已</span>離麤苦時相顯處說)</span>。</p>
</div>
<div class='div-orig'><p>二者增長分別事識熏習能受凡夫業繫苦故。</p>
</div>
<div class='div-commentary'><p style="margin-left:1em"><span class='note-inline'>(以事識能資熏起時無明起見愛麤惑發動身口造種種業受凡夫分段苦故○三明無明熏真如)</span>。</p>
</div>
<div class='div-orig'><p>無明熏習義有二種云何為二一者根本熏習以能成就業識義故。</p>
</div>
<div class='div-commentary'><p style="margin-left:1em"><span class='note-inline'>(謂根本不覺熏動真如成業等諸識但今舉初故云業識)</span>。</p>
</div>
<div class='div-orig'><p>二者所起見愛熏習以能成就分別事識義故。</p>
</div>
<div class='div-commentary'><p style="margin-left:1em"><span class='note-inline'>(謂枝未不覺熏習心體成分別事識上文云此識依見愛煩惱增長義故但未從本生故云所起也△二淨二○一問)</span>。</p>
</div>
<div class='div-orig'><p>云何熏習起淨法不斷。</p>
</div>
<div class='div-commentary'><p style="margin-left:1em"><span class='note-inline'>(△二荅二一畧二○一正明熏習)</span>。</p>
</div>
<div class='div-orig'><p>所謂以有真如法故能熏習無明以熏習因緣力故則令妄心厭生死苦樂求涅槃以此妄心有厭求因緣故即熏習真如。</p>
</div>
<div class='div-commentary'><p style="margin-left:1em"><span class='note-inline'>(先明真如內熏無明令成淨業後即此淨用反熏真如增其勢力前即本熏後即新熏也△二辯其功能二○一因)</span>。</p>
</div>
<div class='div-orig'><p>自信<span class='corr'>己</span>性。</p>
</div>
<div class='div-commentary'><p style="margin-left:1em"><span class='note-inline'>(十信位中信也下即三賢位中脩)</span>。</p>
</div>
<div class='div-orig'><p>知心妄動無前境界。</p>
</div>
<div class='div-commentary'><p style="margin-left:1em"><span class='note-inline'>(觧也)</span>。</p>
</div>
<div class='div-orig'><p>脩遠離法。</p>
</div>
<div class='div-commentary'><p style="margin-left:1em"><span class='note-inline'>(依觧成行謂尋伺等觀唯識無塵等行也)</span>。</p>
</div>
<div class='div-orig'><p>以如實知無前境界故。</p>
</div>
<div class='div-commentary'><p style="margin-left:1em"><span class='note-inline'>(初地見道證唯識理異前比觀故云如實也下明十地脩道位中廣脩萬行以顯真如云)</span>。</p>
</div>
<div class='div-orig'><p>種種方便起隨順行不取。</p>
</div>
<div class='div-commentary'><p style="margin-left:1em"><span class='note-inline'>(所取無相)</span>。</p>
</div>
<div class='div-orig'><p>不念。</p>
</div>
<div class='div-commentary'><p style="margin-left:1em"><span class='note-inline'>(能念不生)</span>。</p>
</div>
<div class='div-orig'><p>乃至久遠熏習力故。</p>
</div>
<div class='div-commentary'><p style="margin-left:1em"><span class='note-inline'>(三祇熏故二果)</span>。</p>
</div>
<div class='div-orig'><p>無明則滅。</p>
</div>
<div class='div-commentary'><p style="margin-left:1em"><span class='note-inline'>(根本)</span>。</p>
</div>
<div class='div-orig'><p>以無明滅故心無有起。</p>
</div>
<div class='div-commentary'><p style="margin-left:1em"><span class='note-inline'>(妄心盡也)</span>。</p>
</div>
<div class='div-orig'><p>以無起故境界隨滅。</p>
</div>
<div class='div-commentary'><p style="margin-left:1em"><span class='note-inline'>(妄境滅也此上皆滅惑也即翻前三種染下明證理成德云)</span>。</p>
</div>
<div class='div-orig'><p>以因。</p>
</div>
<div class='div-commentary'><p style="margin-left:1em"><span class='note-inline'>(無明)</span>。</p>
</div>
<div class='div-orig'><p>緣。</p>
</div>
<div class='div-commentary'><p style="margin-left:1em"><span class='note-inline'>(妄境界)</span>。</p>
</div>
<div class='div-orig'><p>俱滅故心相。</p>
</div>
<div class='div-commentary'><p style="margin-left:1em"><span class='note-inline'>(染心)</span>。</p>
</div>
<div class='div-orig'><p>皆盡名得涅槃。</p>
</div>
<div class='div-commentary'><p style="margin-left:1em"><span class='note-inline'>(此並滅故心體轉依名得涅槃)</span>。</p>
</div>
<div class='div-orig'><p>成自然業。</p>
</div>
<div class='div-commentary'><p style="margin-left:1em"><span class='note-inline'>(起不思議業用△二廣二○一明妄心熏習)</span>。</p>
</div>
<div class='div-orig'><p>妄心熏習義有二種云何為二一者分別事識熏習。</p>
</div>
<div class='div-commentary'><p style="margin-left:1em"><span class='note-inline'>(即上意識)</span>。</p>
</div>
<div class='div-orig'><p>依諸凡夫二乘人等厭生死苦隨力所能以漸趣向無上道故。</p>
</div>
<div class='div-commentary'><p style="margin-left:1em"><span class='note-inline'>(以此識不知諸塵唯是識故執心外實有境界凡夫二乘雖有發心趣向觧脫而猶計有生死可厭涅槃可欣不了唯心道理由此作意力故久後還得菩提)</span>。</p>
</div>
<div class='div-orig'><p>二者意熏習。</p>
</div>
<div class='div-commentary'><p style="margin-left:1em"><span class='note-inline'>(若就本而言名為業識通而論之即前五種意)</span>。</p>
</div>
<div class='div-orig'><p>謂諸菩薩發心勇猛速趣涅槃故。</p>
</div>
<div class='div-commentary'><p style="margin-left:1em"><span class='note-inline'>(以諸菩薩知一切法唯是識量捨彼事識外計分別既了唯心趣理速疾異前漸悟故云乃至速趣涅槃也問此中妄心既並熏習真如起反流行意熏既屬棃耶如何能各自發心脩行荅前凡夫二乘不覺棃耶但依分別事識資持力故而發心脩行以不達本故向大菩提踈而且遠故云漸也此菩薩既了棃耶本識即依此識資持力故方得發心脩行以了本故向大菩提親而且近故云速也此約所依相資辯熏非各自發心等此如下文證發心中說也△二顯真如熏習三○一標數)</span>。</p>
</div>
<div class='div-orig'><p>真如熏習義有二種。</p>
</div>
<div class='div-commentary'><p style="margin-left:1em"><span class='note-inline'>(二徵列)</span>。</p>
</div>
<div class='div-orig'><p>云何為二一者自體相熏習。</p>
</div>
<div class='div-commentary'><p style="margin-left:1em"><span class='note-inline'>(內熏)</span>。</p>
</div>
<div class='div-orig'><p>二者用熏習。</p>
</div>
<div class='div-commentary'><p style="margin-left:1em"><span class='note-inline'>(外緣△三辯相二一別釋二一體相二一正顯)</span>。</p>
</div>
<div class='div-orig'><p>自體相熏習者從無始世來具無漏法備有不思議業。</p>
</div>
<div class='div-commentary'><p style="margin-left:1em"><span class='note-inline'>(不空本覺名無漏法此法冥熏眾生非物能了故云不思議此中業者是冥熏作用)</span>。</p>
</div>
<div class='div-orig'><p>作境界之性。</p>
</div>
<div class='div-commentary'><p style="margin-left:1em"><span class='note-inline'>(非直熏彼妄心令其厭求成能觀智亦乃與其觀智作所觀境界)</span>。</p>
</div>
<div class='div-orig'><p>依此二義恒常熏習以有力故能令眾生厭生死苦樂求涅槃。</p>
</div>
<div class='div-commentary'><p style="margin-left:1em"><span class='note-inline'>(顯熏功能謂此心境二法亦可此體相二法冥熏眾生有力故令起厭求等行)</span>。</p>
</div>
<div class='div-orig'><p>自信<span class='corr'>己</span>身有真如法發心脩行。</p>
</div>
<div class='div-commentary'><p style="margin-left:1em"><span class='note-inline'>(依熏起脩行相△二釋疑二○一問)</span>。</p>
</div>
<div class='div-orig'><p>問曰若如是義者一切眾生悉有真如等皆熏習云何有信無信。</p>
</div>
<div class='div-commentary'><p style="margin-left:1em"><span class='note-inline'>(初約現在信心有無)</span>。</p>
</div>
<div class='div-orig'><p>無量前後差別。</p>
</div>
<div class='div-commentary'><p style="margin-left:1em"><span class='note-inline'>(後約未來信心前後內熏既齊何得如是)</span>。</p>
</div>
<div class='div-orig'><p>皆應一時自知有真如法勤脩方便等入涅槃。</p>
</div>
<div class='div-commentary'><p style="margin-left:1em"><span class='note-inline'>(結成難也此則執別疑通難△二荅二○一約染惑成緣明起有厚薄)</span>。</p>
</div>
<div class='div-orig'><p>荅曰真如本一。</p>
</div>
<div class='div-commentary'><p style="margin-left:1em"><span class='note-inline'>(通體明內熏不無)</span>。</p>
</div>
<div class='div-orig'><p>而有無量無邊無明從本<span class='corr'>已</span>來自性差別。</p>
</div>
<div class='div-commentary'><p style="margin-left:1em"><span class='note-inline'>(根本無明住地本來自性差別隨人厚薄)</span>。</p>
</div>
<div class='div-orig'><p>厚。</p>
</div>
<div class='div-commentary'><p style="margin-left:1em"><span class='note-inline'>(不信)</span>。</p>
</div>
<div class='div-orig'><p>薄。</p>
</div>
<div class='div-commentary'><p style="margin-left:1em"><span class='note-inline'>(有信)</span>。</p>
</div>
<div class='div-orig'><p>不同故。</p>
</div>
<div class='div-commentary'><p style="margin-left:1em"><span class='note-inline'>(前後亦爾非彼內熏使之然也)</span>。</p>
</div>
<div class='div-orig'><p>過恒河沙等上。</p>
</div>
<div class='div-commentary'><p style="margin-left:1em"><span class='note-inline'>(枝未是根本上)</span>。</p>
</div>
<div class='div-orig'><p>煩惱依無明起差別。</p>
</div>
<div class='div-commentary'><p style="margin-left:1em"><span class='note-inline'>(是從無明所起迷諸法門事中無知所知障中麤分攝)</span>。</p>
</div>
<div class='div-orig'><p>我見愛染煩惱。</p>
</div>
<div class='div-commentary'><p style="margin-left:1em"><span class='note-inline'>(是無明所起四住煩惱煩惱障攝)</span>。</p>
</div>
<div class='div-orig'><p>依無明起差別如是一切煩惱依於無明所起前後無量差別唯如來能知故。</p>
</div>
<div class='div-commentary'><p style="margin-left:1em"><span class='note-inline'>(雙結前二種煩惱皆依根本無明所起由是義故前後非一差別無量前後難知故唯佛了△二約淨法頼緣成前後差異二○一立理)</span>。</p>
</div>
<div class='div-orig'><p>又諸佛法有因有緣因緣具足乃得成辦。</p>
</div>
<div class='div-commentary'><p style="margin-left:1em"><span class='note-inline'>(若獨內因不假外緣可如所貴然今外假用熏及內正因方得成辦故致前後不可一時故上開二熏習不云一也△二正釋二一明因緣互闕之失二一顯因緣之失二○一喻說)</span>。</p>
</div>
<div class='div-orig'><p>如木中火性是火正因若無人知不假方便能自燒木無有是處。</p>
</div>
<div class='div-commentary'><p style="margin-left:1em"><span class='note-inline'>(○二法合)</span>。</p>
</div>
<div class='div-orig'><p>眾生。</p>
</div>
<div class='div-commentary'><p style="margin-left:1em"><span class='note-inline'>(木也)</span>。</p>
</div>
<div class='div-orig'><p>亦爾雖有正因熏習之力。</p>
</div>
<div class='div-commentary'><p style="margin-left:1em"><span class='note-inline'>(火性)</span>。</p>
</div>
<div class='div-orig'><p>若不遇諸佛菩薩善知識等。</p>
</div>
<div class='div-commentary'><p style="margin-left:1em"><span class='note-inline'>(若無人知等)</span>。</p>
</div>
<div class='div-orig'><p>以之為緣能自斷煩惱。</p>
</div>
<div class='div-commentary'><p style="margin-left:1em"><span class='note-inline'>(能自燒木)</span>。</p>
</div>
<div class='div-orig'><p>入涅槃者則無是處。</p>
</div>
<div class='div-commentary'><p style="margin-left:1em"><span class='note-inline'>(○二明闕因不成)</span>。</p>
</div>
<div class='div-orig'><p>若雖有外緣之力而內淨法未有熏習力者亦不能究竟厭生死苦樂求涅槃。</p>
</div>
<div class='div-commentary'><p style="margin-left:1em"><span class='note-inline'>(謂無明厚重之流雖本覺內熏然未有力故雖遇善友外緣之力亦不能令其得道○二明性用相應之得)</span>。</p>
</div>
<div class='div-orig'><p>若因緣具足者所謂自有熏習之力又為諸佛菩薩等慈悲願護故。</p>
</div>
<div class='div-commentary'><p style="margin-left:1em"><span class='note-inline'>(具因緣也下明熏益云)</span>。</p>
</div>
<div class='div-orig'><p>能起厭苦之心信有涅槃脩習善根。</p>
</div>
<div class='div-commentary'><p style="margin-left:1em"><span class='note-inline'>(自分也下明勝進云)</span>。</p>
</div>
<div class='div-orig'><p>以脩善根成熟故則值諸佛菩薩示。</p>
</div>
<div class='div-commentary'><p style="margin-left:1em"><span class='note-inline'>(示義)</span>。</p>
</div>
<div class='div-orig'><p>教。</p>
</div>
<div class='div-commentary'><p style="margin-left:1em"><span class='note-inline'>(教行)</span>。</p>
</div>
<div class='div-orig'><p>利喜。</p>
</div>
<div class='div-commentary'><p style="margin-left:1em"><span class='note-inline'>(既得義利具觧行故成喜)</span>。</p>
</div>
<div class='div-orig'><p>乃能進趣向涅槃道。</p>
</div>
<div class='div-commentary'><p style="margin-left:1em"><span class='note-inline'>(△二用大二○一指事總標)</span>。</p>
</div>
<div class='div-orig'><p>用熏習者即是眾生外緣之力。</p>
</div>
<div class='div-commentary'><p style="margin-left:1em"><span class='note-inline'>(○二約緣別顯三○一標)</span>。</p>
</div>
<div class='div-orig'><p>如是外緣有無量義畧說二種。</p>
</div>
<div class='div-commentary'><p style="margin-left:1em"><span class='note-inline'>(二徵列)</span>。</p>
</div>
<div class='div-orig'><p>云何為二一者差別緣。</p>
</div>
<div class='div-commentary'><p style="margin-left:1em"><span class='note-inline'>(為於凡小事識熏習而作於緣謂現形不同故云也亦可與差別機為緣故也謂三賢<span class='corr'>已</span>上乃至諸佛能作此緣應眾生也)</span>。</p>
</div>
<div class='div-orig'><p>二者平等緣。</p>
</div>
<div class='div-commentary'><p style="margin-left:1em"><span class='note-inline'>(為諸菩薩業識熏習而作於緣謂唯現佛身平等無二故云也亦可與平等心機為緣故也謂初地<span class='corr'>已</span>上乃至諸佛要依同體智力能作此緣△三釋二一差別緣二一總二○一明感用因)</span>。</p>
</div>
<div class='div-orig'><p>差別緣者此人。</p>
</div>
<div class='div-commentary'><p style="margin-left:1em"><span class='note-inline'>(機欲之人)</span>。</p>
</div>
<div class='div-orig'><p>依於諸佛菩薩等。</p>
</div>
<div class='div-commentary'><p style="margin-left:1em"><span class='note-inline'>(出外緣體)</span>。</p>
</div>
<div class='div-orig'><p>從初發意始求道時。</p>
</div>
<div class='div-commentary'><p style="margin-left:1em"><span class='note-inline'>(明能感緣機脩行時)</span>。</p>
</div>
<div class='div-orig'><p>乃至得佛於中若見若念。</p>
</div>
<div class='div-commentary'><p style="margin-left:1em"><span class='note-inline'>(正明行者之心感用器也謂見其身形念其功德也△二正明用相二一正明差別之用二○一開總成別)</span>。</p>
</div>
<div class='div-orig'><p>或為眷屬父母諸親。</p>
</div>
<div class='div-commentary'><p style="margin-left:1em"><span class='note-inline'>(一慈愛以攝生)</span>。</p>
</div>
<div class='div-orig'><p>或為給使。</p>
</div>
<div class='div-commentary'><p style="margin-left:1em"><span class='note-inline'>(二居卑以利物)</span>。</p>
</div>
<div class='div-orig'><p>或為知友。</p>
</div>
<div class='div-commentary'><p style="margin-left:1em"><span class='note-inline'>(三同類以勸發)</span>。</p>
</div>
<div class='div-orig'><p>或為冤家。</p>
</div>
<div class='div-commentary'><p style="margin-left:1em"><span class='note-inline'>(四怖之以入道)</span>。</p>
</div>
<div class='div-orig'><p>或起四攝。</p>
</div>
<div class='div-commentary'><p style="margin-left:1em"><span class='note-inline'>(五以四攝法攝之二攝別成總)</span>。</p>
</div>
<div class='div-orig'><p>乃至一切所作無量行緣。</p>
</div>
<div class='div-commentary'><p style="margin-left:1em"><span class='note-inline'>(二辯用之益)</span>。</p>
</div>
<div class='div-orig'><p>以起大悲熏習之力能令眾生增長善根若見若聞得利益故。</p>
</div>
<div class='div-commentary'><p style="margin-left:1em"><span class='note-inline'>(△二別二一就根熟不熟開近遠二緣)</span>。</p>
</div>
<div class='div-orig'><p>此緣有二種云何為二一者近緣速得度故二者遠緣久遠得度故。</p>
</div>
<div class='div-commentary'><p style="margin-left:1em"><span class='note-inline'>(○二就前近遠各開為二)</span>。</p>
</div>
<div class='div-orig'><p>是近遠二緣分別復有二種云何為二一者增長行緣。</p>
</div>
<div class='div-commentary'><p style="margin-left:1em"><span class='note-inline'>(謂方便行即自分也)</span>。</p>
</div>
<div class='div-orig'><p>二者受道緣。</p>
</div>
<div class='div-commentary'><p style="margin-left:1em"><span class='note-inline'>(謂依前力便正觀相應即勝進也亦可初即四攝利他行後即三空自利行△二平等緣二○一明能作緣者平等)</span>。</p>
</div>
<div class='div-orig'><p>平等緣者一切諸佛菩薩皆願度脫一切眾生。</p>
</div>
<div class='div-commentary'><p style="margin-left:1em"><span class='note-inline'>(平等心也)</span>。</p>
</div>
<div class='div-orig'><p>自然熏習常恒不捨。</p>
</div>
<div class='div-commentary'><p style="margin-left:1em"><span class='note-inline'>(常用應機)</span>。</p>
</div>
<div class='div-orig'><p>以同體智力故。</p>
</div>
<div class='div-commentary'><p style="margin-left:1em"><span class='note-inline'>(釋成常用)</span>。</p>
</div>
<div class='div-orig'><p>隨應見聞而現作業。</p>
</div>
<div class='div-commentary'><p style="margin-left:1em"><span class='note-inline'>(顯其用相二明對機顯平等)</span>。</p>
</div>
<div class='div-orig'><p>所謂眾生依於三昧乃得平等見諸佛故。</p>
</div>
<div class='div-commentary'><p style="margin-left:1em"><span class='note-inline'>(謂十住<span class='corr'>已</span>去依三昧力悉見諸佛身量平等無有彼此分齊之相二合明三一標)</span>。</p>
</div>
<div class='div-orig'><p>此體用熏習分別復有二種。</p>
</div>
<div class='div-commentary'><p style="margin-left:1em"><span class='note-inline'>(二徵)</span>。</p>
</div>
<div class='div-orig'><p>云何為二。</p>
</div>
<div class='div-commentary'><p style="margin-left:1em"><span class='note-inline'>(三釋依論二唱)</span>。</p>
</div>
<div class='div-orig'><p>一者未相應謂凡夫二乘初發意菩薩等。</p>
</div>
<div class='div-commentary'><p style="margin-left:1em"><span class='note-inline'>(約位舉人)</span>。</p>
</div>
<div class='div-orig'><p>以意意識熏習依信力故而能脩行。</p>
</div>
<div class='div-commentary'><p style="margin-left:1em"><span class='note-inline'>(明其行劣凡小意識熏菩薩五意熏並未契真如故下正明未相應云)</span>。</p>
</div>
<div class='div-orig'><p>未得無分別心與體相應故。</p>
</div>
<div class='div-commentary'><p style="margin-left:1em"><span class='note-inline'>(無正體智故未與法身體相應)</span>。</p>
</div>
<div class='div-orig'><p>未得自在業脩行與用相應故。</p>
</div>
<div class='div-commentary'><p style="margin-left:1em"><span class='note-inline'>(無證真後得智故未與應化身用相應也)</span>。</p>
</div>
<div class='div-orig'><p>二者<span class='corr'>已</span>相應謂法身菩薩。</p>
</div>
<div class='div-commentary'><p style="margin-left:1em"><span class='note-inline'>(顯位)</span>。</p>
</div>
<div class='div-orig'><p>得無分別心。</p>
</div>
<div class='div-commentary'><p style="margin-left:1em"><span class='note-inline'>(如理智與體相應也)</span>。</p>
</div>
<div class='div-orig'><p>與諸佛智用相應。</p>
</div>
<div class='div-commentary'><p style="margin-left:1em"><span class='note-inline'>(以有如量智故得然也下約行勝翻前劣云)</span>。</p>
</div>
<div class='div-orig'><p>唯依法力。</p>
</div>
<div class='div-commentary'><p style="margin-left:1em"><span class='note-inline'>(證真如而脩行非如前位但有信力)</span>。</p>
</div>
<div class='div-orig'><p>自然脩行。</p>
</div>
<div class='div-commentary'><p style="margin-left:1em"><span class='note-inline'>(八地<span class='corr'>已</span>去無功用行)</span>。</p>
</div>
<div class='div-orig'><p>熏習真如滅無明故。</p>
</div>
<div class='div-commentary'><p style="margin-left:1em"><span class='note-inline'>(妄滅行成四明染淨盡不盡義二一明染法違真無始有終)</span>。</p>
</div>
<div class='div-orig'><p>復次染法從無始<span class='corr'>已</span>來熏習不斷乃至得佛後則有斷。</p>
</div>
<div class='div-commentary'><p style="margin-left:1em"><span class='note-inline'>(二明淨法順理有始無終)</span>。</p>
</div>
<div class='div-orig'><p>淨法熏習則無有斷盡於未來。</p>
</div>
<div class='div-commentary'><p style="margin-left:1em"><span class='note-inline'>(一正顯)</span>。</p>
</div>
<div class='div-orig'><p>此義云何以真如法常熏習故妄心則滅法身顯現起用熏習故無有斷。</p>
</div>
<div class='div-commentary'><p style="margin-left:1em"><span class='note-inline'>(二釋成也以真熏妄滅淨用無盡故二辯所示之義即明前法有顯義功能問何故真如門中不辯所示義生滅門中具辯所示三大義耶荅以真如門中即示大乘體能所不分詮旨不別故不別辯生滅門中染淨不一法義有殊故具說三上立義分中真如門內云即示生滅門中云能示釋義在此也文二△一釋體相二大二○一總標二大名)</span>。</p>
</div>
<div class='div-orig'><p>復次真如自體。</p>
</div>
<div class='div-commentary'><p style="margin-left:1em"><span class='note-inline'>(體大)</span>。</p>
</div>
<div class='div-orig'><p>相。</p>
</div>
<div class='div-commentary'><p style="margin-left:1em"><span class='note-inline'>(相大)</span>。</p>
</div>
<div class='div-orig'><p>者。</p>
</div>
<div class='div-commentary'><p style="margin-left:1em"><span class='note-inline'>(二別釋二大義一一體)</span>。</p>
</div>
<div class='div-orig'><p>一切凡夫聲聞緣覺菩薩諸佛無有增减。</p>
</div>
<div class='div-commentary'><p style="margin-left:1em"><span class='note-inline'>(人雖就位以分優劣真體隨人未曾增减)</span>。</p>
</div>
<div class='div-orig'><p>非前際生。</p>
</div>
<div class='div-commentary'><p style="margin-left:1em"><span class='note-inline'>(常也凡位為前)</span>。</p>
</div>
<div class='div-orig'><p>非後際滅。</p>
</div>
<div class='div-commentary'><p style="margin-left:1em"><span class='note-inline'>(恒也佛位為後)</span>。</p>
</div>
<div class='div-orig'><p>畢竟常恒。</p>
</div>
<div class='div-commentary'><p style="margin-left:1em"><span class='note-inline'>(三句皆顯不增减所以△二相二一正明性德二一明德相三○一總)</span>。</p>
</div>
<div class='div-orig'><p>從本<span class='corr'>已</span>來自性滿足一切功德。</p>
</div>
<div class='div-commentary'><p style="margin-left:1em"><span class='note-inline'>(○二別)</span>。</p>
</div>
<div class='div-orig'><p>所謂自體有大智慧光明義故。</p>
</div>
<div class='div-commentary'><p style="margin-left:1em"><span class='note-inline'>(一本覺智明)</span>。</p>
</div>
<div class='div-orig'><p>徧照法界義故。</p>
</div>
<div class='div-commentary'><p style="margin-left:1em"><span class='note-inline'>(二本覺顯照諸法)</span>。</p>
</div>
<div class='div-orig'><p>真實識知義故。</p>
</div>
<div class='div-commentary'><p style="margin-left:1em"><span class='note-inline'>(三顯照之時無倒)</span>。</p>
</div>
<div class='div-orig'><p>自性清淨心義故。</p>
</div>
<div class='div-commentary'><p style="margin-left:1em"><span class='note-inline'>(四性離惑染)</span>。</p>
</div>
<div class='div-orig'><p>常樂我淨義故。</p>
</div>
<div class='div-commentary'><p style="margin-left:1em"><span class='note-inline'>(五性德圓備)</span>。</p>
</div>
<div class='div-orig'><p>清涼不變自在義故。</p>
</div>
<div class='div-commentary'><p style="margin-left:1em"><span class='note-inline'>(六性德無遷○三結)</span>。</p>
</div>
<div class='div-orig'><p>具足如是過於恒沙不離。</p>
</div>
<div class='div-commentary'><p style="margin-left:1em"><span class='note-inline'>(性德塵沙不離真體)</span>。</p>
</div>
<div class='div-orig'><p>不斷。</p>
</div>
<div class='div-commentary'><p style="margin-left:1em"><span class='note-inline'>(無始相續)</span>。</p>
</div>
<div class='div-orig'><p>不異。</p>
</div>
<div class='div-commentary'><p style="margin-left:1em"><span class='note-inline'>(與體同味)</span>。</p>
</div>
<div class='div-orig'><p>不思議。</p>
</div>
<div class='div-commentary'><p style="margin-left:1em"><span class='note-inline'>(即不異而有恒河之義故)</span>。</p>
</div>
<div class='div-orig'><p>佛法。</p>
</div>
<div class='div-commentary'><p style="margin-left:1em"><span class='note-inline'>(唯佛窮達故亦可是所覺法故)</span>。</p>
</div>
<div class='div-orig'><p>乃至滿足無有所少義故。</p>
</div>
<div class='div-commentary'><p style="margin-left:1em"><span class='note-inline'>(若此真體無性德者如來證此不應具德既證性已萬德圓備即驗真如本具也○二顯立名)</span>。</p>
</div>
<div class='div-orig'><p>名為如來藏。</p>
</div>
<div class='div-commentary'><p style="margin-left:1em"><span class='note-inline'>(隱時能出生如來)</span>。</p>
</div>
<div class='div-orig'><p>亦名如來法身。</p>
</div>
<div class='div-commentary'><p style="margin-left:1em"><span class='note-inline'>(顯時萬德依止△二問荅重辯二○一執體疑相難)</span>。</p>
</div>
<div class='div-orig'><p>問曰上說真如其體平等離一切相云何復說體有如是種種功德。</p>
</div>
<div class='div-commentary'><p style="margin-left:1em"><span class='note-inline'>(△二相不違體荅二○一明雖差別而不二)</span>。</p>
</div>
<div class='div-orig'><p>荅曰雖實有此諸功德義而無差別之相等同一味唯一真如。</p>
</div>
<div class='div-commentary'><p style="margin-left:1em"><span class='note-inline'>(實德雖多同一如味)</span>。</p>
</div>
<div class='div-orig'><p>此義云何。</p>
</div>
<div class='div-commentary'><p style="margin-left:1em"><span class='note-inline'>(多德何以唯一下釋云)</span>。</p>
</div>
<div class='div-orig'><p>以無分別。</p>
</div>
<div class='div-commentary'><p style="margin-left:1em"><span class='note-inline'>(非能分別)</span>。</p>
</div>
<div class='div-orig'><p>離分別相。</p>
</div>
<div class='div-commentary'><p style="margin-left:1em"><span class='note-inline'>(非所分別)</span>。</p>
</div>
<div class='div-orig'><p>是故無二。</p>
</div>
<div class='div-commentary'><p style="margin-left:1em"><span class='note-inline'>(無能所故△二明雖不二而差別二○一畧)</span>。</p>
</div>
<div class='div-orig'><p>復以何義得說差別。</p>
</div>
<div class='div-commentary'><p style="margin-left:1em"><span class='note-inline'>(既其不二何以說別)</span>。</p>
</div>
<div class='div-orig'><p>以依業識生滅相示。</p>
</div>
<div class='div-commentary'><p style="margin-left:1em"><span class='note-inline'>(以依生滅識相恒沙染法反此表示真如淨德恒沙差別且舉染本故但云業識△二廣二○一問對染表示之相)</span>。</p>
</div>
<div class='div-orig'><p>此云何示。</p>
</div>
<div class='div-commentary'><p style="margin-left:1em"><span class='note-inline'>(○二舉彼染法一一對顯)</span>。</p>
</div>
<div class='div-orig'><p>以一切法本來唯心實無於念。</p>
</div>
<div class='div-commentary'><p style="margin-left:1em"><span class='note-inline'>(舉所迷理)</span>。</p>
</div>
<div class='div-orig'><p>而有妄心不覺起念見諸境界故說無明。</p>
</div>
<div class='div-commentary'><p style="margin-left:1em"><span class='note-inline'>(依真起妄謂細麤染心本末不覺也將欲釋<span class='corr'></span>淨先舉其染對以顯之下諸句例然云何顯耶者下云)</span>。</p>
</div>
<div class='div-orig'><p>心性不起即是大智慧光明義故。</p>
</div>
<div class='div-commentary'><p style="margin-left:1em"><span class='note-inline'>(既起念即是不覺無明故不起即是本覺智明)</span>。</p>
</div>
<div class='div-orig'><p>若心起見則有不見之相。</p>
</div>
<div class='div-commentary'><p style="margin-left:1em"><span class='note-inline'>(妄見不周)</span>。</p>
</div>
<div class='div-orig'><p>心性離見即是徧照法界義故。</p>
</div>
<div class='div-commentary'><p style="margin-left:1em"><span class='note-inline'>(真照圓明)</span>。</p>
</div>
<div class='div-orig'><p>若心有動非真識知。</p>
</div>
<div class='div-commentary'><p style="margin-left:1em"><span class='note-inline'>(反之即顯真如無動)</span>。</p>
</div>
<div class='div-orig'><p>無有自性。</p>
</div>
<div class='div-commentary'><p style="margin-left:1em"><span class='note-inline'>(明妄染無體反之即顯自性淨心)</span>。</p>
</div>
<div class='div-orig'><p>非常非樂非我非淨。</p>
</div>
<div class='div-commentary'><p style="margin-left:1em"><span class='note-inline'>(明妄四倒反之即顯真如四德)</span>。</p>
</div>
<div class='div-orig'><p>熱惱。</p>
</div>
<div class='div-commentary'><p style="margin-left:1em"><span class='note-inline'>(諸惑燒心是極熱惱故說真如是清涼也)</span>。</p>
</div>
<div class='div-orig'><p>衰變。</p>
</div>
<div class='div-commentary'><p style="margin-left:1em"><span class='note-inline'>(妄染遷改反顯真如不衰變也)</span>。</p>
</div>
<div class='div-orig'><p>則不自在。</p>
</div>
<div class='div-commentary'><p style="margin-left:1em"><span class='note-inline'>(業果繫縛故則顯真如自在上云清涼不變自在義故)</span>。</p>
</div>
<div class='div-orig'><p>乃至具有過恒沙等妄染之義對此義故心性無動則有過恒沙等諸淨功德相義示現一。</p>
</div>
<div class='div-commentary'><p style="margin-left:1em"><span class='note-inline'>(翻對故染淨皆過恒沙)</span>。</p>
</div>
<div class='div-orig'><p>若心有起更見前法可念者則有所少。</p>
</div>
<div class='div-commentary'><p style="margin-left:1em"><span class='note-inline'>(妄心外念求之不足)</span>。</p>
</div>
<div class='div-orig'><p>如是淨法無量功德即是一心更無所念是故滿足。</p>
</div>
<div class='div-commentary'><p style="margin-left:1em"><span class='note-inline'>(淨德性滿無假外求)</span>。</p>
</div>
<div class='div-orig'><p>名為法身如來之藏。</p>
</div>
<div class='div-commentary'><p style="margin-left:1em"><span class='note-inline'>(結名△二別解用大二一總明二一對果舉因三○一舉本正行)</span>。</p>
</div>
<div class='div-orig'><p>復次真如用者所謂諸佛如來本在因地發大慈悲脩諸波羅蜜攝化眾生。</p>
</div>
<div class='div-commentary'><p style="margin-left:1em"><span class='note-inline'>(○二舉本大願)</span>。</p>
</div>
<div class='div-orig'><p>立大誓願盡欲度脫等眾生界。</p>
</div>
<div class='div-commentary'><p style="margin-left:1em"><span class='note-inline'>(廣大心也)</span>。</p>
</div>
<div class='div-orig'><p>亦不限劫數盡於未來。</p>
</div>
<div class='div-commentary'><p style="margin-left:1em"><span class='note-inline'>(長時心也○三舉悲智大方便)</span>。</p>
</div>
<div class='div-orig'><p>以取一切眾生如<span class='corr'>己</span>身故。</p>
</div>
<div class='div-commentary'><p style="margin-left:1em"><span class='note-inline'>(悲深)</span>。</p>
</div>
<div class='div-orig'><p>而亦不取眾生相。</p>
</div>
<div class='div-commentary'><p style="margin-left:1em"><span class='note-inline'>(智深也兼上亦則不顛倒心亦可釋前長時所以)</span>。</p>
</div>
<div class='div-orig'><p>此以何義。</p>
</div>
<div class='div-commentary'><p style="margin-left:1em"><span class='note-inline'>(舉悲智深所以也)</span>。</p>
</div>
<div class='div-orig'><p>謂如實知一切眾生及與<span class='corr'>己</span>身真如平等無別異故。</p>
</div>
<div class='div-commentary'><p style="margin-left:1em"><span class='note-inline'>(依真如門答顯深也○二牒因顯果)</span>。</p>
</div>
<div class='div-orig'><p>以有如是大方便智。</p>
</div>
<div class='div-commentary'><p style="margin-left:1em"><span class='note-inline'>(一牒前因)</span>。</p>
</div>
<div class='div-orig'><p>除滅無明見本法身。</p>
</div>
<div class='div-commentary'><p style="margin-left:1em"><span class='note-inline'>(二自利果三正顯用即利他果於中三)</span>。</p>
</div>
<div class='div-orig'><p>自然而有不思議業種種之用。</p>
</div>
<div class='div-commentary'><p style="margin-left:1em"><span class='note-inline'>(一明業用甚深非待作意如攝論云如摩尼天皷無思成自事等)</span>。</p>
</div>
<div class='div-orig'><p>即與真如等徧一切處。</p>
</div>
<div class='div-commentary'><p style="margin-left:1em"><span class='note-inline'>(二顯用廣大稱理之用故)</span>。</p>
</div>
<div class='div-orig'><p>又亦無有用相可得。</p>
</div>
<div class='div-commentary'><p style="margin-left:1em"><span class='note-inline'>(三用而常寂也於中此正顯也次徵云)</span>。</p>
</div>
<div class='div-orig'><p>何以故。</p>
</div>
<div class='div-commentary'><p style="margin-left:1em"><span class='note-inline'>(佛具三身何以乃云無有用相)</span>。</p>
</div>
<div class='div-orig'><p>謂諸佛如來唯是法身智相之身第一義諦無有世諦境界離於施作。</p>
</div>
<div class='div-commentary'><p style="margin-left:1em"><span class='note-inline'>(若廢機感論如來唯是妙理本智更無應化世諦生滅等相但隨緣起用用則無用如波即水故用恒寂也涅槃經云吾今此身即是法身等梁攝論云唯如如及如如智獨存名為法身)</span>。</p>
</div>
<div class='div-orig'><p>但隨眾生見聞得益故說為用。</p>
</div>
<div class='div-commentary'><p style="margin-left:1em"><span class='note-inline'>(雖真理妙智本來常湛而隨機感益用無邊即寂而常用△二別釋三○一標)</span>。</p>
</div>
<div class='div-orig'><p>此用有二種。</p>
</div>
<div class='div-commentary'><p style="margin-left:1em"><span class='note-inline'>(○二徵)</span>。</p>
</div>
<div class='div-orig'><p>云何為二。</p>
</div>
<div class='div-commentary'><p style="margin-left:1em"><span class='note-inline'>(△二釋二○一正顯用相二○一直顯其用二○一應身)</span>。</p>
</div>
<div class='div-orig'><p>一者依分別事識凡夫二乘心所見者。</p>
</div>
<div class='div-commentary'><p style="margin-left:1em"><span class='note-inline'>(凡夫二乘不知唯識計有外塵即是分別事識義今見佛身亦謂心外順彼事識分別計度故說依分別事識見也亦可此人雖覺六識不知彼七八識故但云依事識也)</span>。</p>
</div>
<div class='div-orig'><p>名為應身。</p>
</div>
<div class='div-commentary'><p style="margin-left:1em"><span class='note-inline'>(依此麤識分別但見應化麤相不見報身細相○下釋見麤所以云)</span>。</p>
</div>
<div class='div-orig'><p>以不知轉識現故見從外來。</p>
</div>
<div class='div-commentary'><p style="margin-left:1em"><span class='note-inline'>(迷於唯心)</span>。</p>
</div>
<div class='div-orig'><p>取色分齊不能[書-曰+皿]知故。</p>
</div>
<div class='div-commentary'><p style="margin-left:1em"><span class='note-inline'>(不達即色是心無有分齊問佛身何故唯眾生識耶荅眾生真心與諸佛體平等無二○但眾生迷自真理起於妄念是時真如但現染相不顯其用○以彼本覺內熏妄心故有厭求有厭求故其用即現○厭求劣故用相即麤厭求漸增用亦漸細如是漸漸乃至心源無明既[書-曰+皿]厭求都息始覺同本用還歸體平等平等無二無別未至心源已還用於識中隨根顯現故云識中現也問若據此義用從真起何故說言轉識現耶荅轉識即是棃耶中轉相依此轉相方起現識現諸境界此識即是真妄和合若隨流生死即妄有功能妄雖有功離真不立若反流出廛真有功能真雖有功離妄不顯故就緣起和合識中說其用耳問若據此義乃是眾生自心中真如之用云何說言佛報化耶荅眾生真心即諸佛體更無差別故華嚴經云若人欲了知三世一切佛應觀法界性一切唯心造又不增不减經云法身即是眾生眾生即是法身法身與眾生義一而名異既從法身起報化用何得不是眾生真心耶問義若然者眾生心佛還自教化眾生何故說言佛悲願力荅即此真心是佛悲願謂無緣大悲及自體無障礙化用等即性起大用也問眾生既無不有心何不早起化用令滅無明荅未有厭求故問既先有本覺何不早熏令起厭求荅無明厚薄不同因緣互闕不等此如上說問若真心即是佛者何故下文云從諸波羅蜜等因生荅此約本覺隨染義說然其始覺覺至心源平等一際有何差別上來約終教說若約始教說者即以諸佛悲智為增上緣眾生機感種了為因緣故託佛本質上自心變影像故云在自識中現也餘如瑜伽唯識等論說也△二報身三○一約識舉人)</span>。</p>
</div>
<div class='div-orig'><p>二者依於業識謂諸菩薩從初發意乃至菩薩究竟地心所見者名為報身。</p>
</div>
<div class='div-commentary'><p style="margin-left:1em"><span class='note-inline'>(十解已去菩薩能解唯識無外諸塵順業識義以見佛身故○二明所見報相初正報後依報)</span>。</p>
</div>
<div class='div-orig'><p>身有無量色。</p>
</div>
<div class='div-commentary'><p style="margin-left:1em"><span class='note-inline'>(身無分齊故)</span>。</p>
</div>
<div class='div-orig'><p>色有無量相相有無量好。</p>
</div>
<div class='div-commentary'><p style="margin-left:1em"><span class='note-inline'>(依身有相相亦無邊依相有好好亦無[書-曰+皿]然相以表德令人敬德以念佛好為嚴身令人愛樂欲親近也)</span>。</p>
</div>
<div class='div-orig'><p>所住依果亦有無量種種莊嚴。</p>
</div>
<div class='div-commentary'><p style="margin-left:1em"><span class='note-inline'>(能依無邊故所依土亦復無邊頗胝迦等殊勝之寶常放光明無礙校飾故)</span>。</p>
</div>
<div class='div-orig'><p>隨所示現即無有邊不可窮[書-曰+皿]離分齊相。</p>
</div>
<div class='div-commentary'><p style="margin-left:1em"><span class='note-inline'>(異前化身分齊之色由此菩薩知分齊即無分齊故一一色相皆徧法界互用無礙自在難思故也)</span>。</p>
</div>
<div class='div-orig'><p>隨其所應常能住持不毀不失。</p>
</div>
<div class='div-commentary'><p style="margin-left:1em"><span class='note-inline'>(隨其業行所應感者即皆常住非三災等之所壞也○三結果由因以釋名)</span>。</p>
</div>
<div class='div-orig'><p>如是功德皆因諸波羅蜜等無漏行熏及不思議熏之所成就具足無量樂相故說為報。</p>
</div>
<div class='div-commentary'><p style="margin-left:1em"><span class='note-inline'>(如是依正二報無障礙不思議事皆因十度深行之熏及本覺不思議熏二因所成樂相圓備故名報身△二重牒分別二○一應身)</span>。</p>
</div>
<div class='div-orig'><p>又為凡夫所見者是其麤色隨於六道各見不同種種異類非受樂相故說為應。</p>
</div>
<div class='div-commentary'><p style="margin-left:1em"><span class='note-inline'>(簡凡異小如三惡道皆見佛如黑象脚等三尺之身又如提謂等以人天位見佛為樹神及天神身等準此即六道眾生並見佛不同也皆非出世相故非樂也如二乘人等見佛為出世是阿羅漢等聖人身○二報身)</span>。</p>
</div>
<div class='div-orig'><p>復次初發意菩薩等所見者以深信真如法故少分而見。</p>
</div>
<div class='div-commentary'><p style="margin-left:1em"><span class='note-inline'>(十解菩薩等依比觀門見真如理是相似覺故云少分異前十信故復云深異後真證故但云信)</span>。</p>
</div>
<div class='div-orig'><p>知彼色相莊嚴等事無來無去離於分齊。</p>
</div>
<div class='div-commentary'><p style="margin-left:1em"><span class='note-inline'>(以見真如異於凡小是故得知色相等事性無分別)</span>。</p>
</div>
<div class='div-orig'><p>唯依心現不離真如。</p>
</div>
<div class='div-commentary'><p style="margin-left:1em"><span class='note-inline'>(釋無分別所以也攝論中地上見報身者彼據證之相應成就處說今此地前菩薩少分見者以知色境界但是現識不離真如即無分齊故得少分見也既非全見故不相違但以異前凡小心外取境見應化故故約唯心少分明見)</span>。</p>
</div>
<div class='div-orig'><p>然此菩薩猶自分別以未入法身位故。</p>
</div>
<div class='div-commentary'><p style="margin-left:1em"><span class='note-inline'>(簡異地上)</span>。</p>
</div>
<div class='div-orig'><p>若得淨心所見微妙其用轉勝乃至菩薩地盡見之究竟。</p>
</div>
<div class='div-commentary'><p style="margin-left:1em"><span class='note-inline'>(顯於地上所見用相過於地前故云轉勝漸漸微細至金剛後心業相都盡用即歸體故云見之究竟以窮其源故)</span>。</p>
</div>
<div class='div-orig'><p>若離業識則無見相。</p>
</div>
<div class='div-commentary'><p style="margin-left:1em"><span class='note-inline'>(要依業識乃有轉相及現相故也)</span>。</p>
</div>
<div class='div-orig'><p>以諸佛法身無有彼此色相迭相見故。</p>
</div>
<div class='div-commentary'><p style="margin-left:1em"><span class='note-inline'>(若離業識等無明即唯是真如故佛無有彼此分別之見△二問荅除疑二○一問)</span>。</p>
</div>
<div class='div-orig'><p>問曰若諸佛法身離於色相者云何能現色相。</p>
</div>
<div class='div-commentary'><p style="margin-left:1em"><span class='note-inline'>(△二荅二○一釋法身能現)</span>。</p>
</div>
<div class='div-orig'><p>荅曰即此法身是色體故能現於色。</p>
</div>
<div class='div-commentary'><p style="margin-left:1em"><span class='note-inline'>(總也下別)</span>。</p>
</div>
<div class='div-orig'><p>所謂從本已來色心不二。</p>
</div>
<div class='div-commentary'><p style="margin-left:1em"><span class='note-inline'>(謂彼所現報化之色不異法身真心如波與水本來無二)</span>。</p>
</div>
<div class='div-orig'><p>以色性即智故色體無形說名智身。</p>
</div>
<div class='div-commentary'><p style="margin-left:1em"><span class='note-inline'>(明色即心顯前不二以色即心故遂令色相都盡故就其本但云智身智謂本覺心智也)</span>。</p>
</div>
<div class='div-orig'><p>以智性即色故說名法身徧一切處。</p>
</div>
<div class='div-commentary'><p style="margin-left:1em"><span class='note-inline'>(明心即色顯前不二如水徧在波中○二釋所現之色)</span>。</p>
</div>
<div class='div-orig'><p>所現之色無有分齊隨心能示十方世界無量菩薩無量報身無量莊嚴各各差別皆無分齊而不相妨此非心識分別能知以真如自在用義故。</p>
</div>
<div class='div-commentary'><p style="margin-left:1em"><span class='note-inline'>(以彼真心無礙周徧所現之色亦復圓融自在無礙故云所現之色乃至不相妨礙於中無量菩薩者亦是報身作用也亦可即是感報身大用之機緣皆能頓赴以一一根皆徧法界然互不相妨此真如之用非妄識能知△二會相入實顯動靜不異三○一標)</span>。</p>
</div>
<div class='div-orig'><p>復次顯示從生滅門即入真如門所謂推求五陰色。</p>
</div>
<div class='div-commentary'><p style="margin-left:1em"><span class='note-inline'>(色陰)</span>。</p>
</div>
<div class='div-orig'><p>之與心。</p>
</div>
<div class='div-commentary'><p style="margin-left:1em"><span class='note-inline'>(四陰△二釋二○一觀色)</span>。</p>
</div>
<div class='div-orig'><p>六塵境界畢竟無念。</p>
</div>
<div class='div-commentary'><p style="margin-left:1em"><span class='note-inline'>(先觀色法也境從心起畢竟無體離心之外無可念相)</span>。</p>
</div>
<div class='div-orig'><p>以心無形相十方求之終不可得。</p>
</div>
<div class='div-commentary'><p style="margin-left:1em"><span class='note-inline'>(非直心外無別六塵就心內求色等形質亦不可得前則所緣無相此則能緣無相△二觀心二○一喻)</span>。</p>
</div>
<div class='div-orig'><p>如人迷故謂東為西方實不轉。</p>
</div>
<div class='div-commentary'><p style="margin-left:1em"><span class='note-inline'>(○二法)</span>。</p>
</div>
<div class='div-orig'><p>眾生亦爾無明迷故謂心為念心實不動。</p>
</div>
<div class='div-commentary'><p style="margin-left:1em"><span class='note-inline'>(推求動念已滅未生皆不可得中無可住無可住故則無有起故知心性實不動也○之結)</span>。</p>
</div>
<div class='div-orig'><p>若能觀察知心無念即得隨順。</p>
</div>
<div class='div-commentary'><p style="margin-left:1em"><span class='note-inline'>(方便觀也)</span>。</p>
</div>
<div class='div-orig'><p>入真如門故。</p>
</div>
<div class='div-commentary'><p style="margin-left:1em"><span class='note-inline'>(正觀也△二對治邪執二○一就本總標)</span>。</p>
</div>
<div class='div-orig'><p>對治邪執者一切邪執皆依我見若離於我則無邪執。</p>
</div>
<div class='div-commentary'><p style="margin-left:1em"><span class='note-inline'>(△二別明治障二一對治離三○一標數)</span>。</p>
</div>
<div class='div-orig'><p>是我見有二種。</p>
</div>
<div class='div-commentary'><p style="margin-left:1em"><span class='note-inline'>(○二徵列)</span>。</p>
</div>
<div class='div-orig'><p>云何為二一者人我見。</p>
</div>
<div class='div-commentary'><p style="margin-left:1em"><span class='note-inline'>(計有總相主宰此是佛法內初學大乘人迷教妄執非是外道等所起也)</span>。</p>
</div>
<div class='div-orig'><p>二者法我見。</p>
</div>
<div class='div-commentary'><p style="margin-left:1em"><span class='note-inline'>(計一切法各有體性即二乘所起也△三辯相二一人三○一標)</span>。</p>
</div>
<div class='div-orig'><p>人我見者依諸凡夫說有五種。</p>
</div>
<div class='div-commentary'><p style="margin-left:1em"><span class='note-inline'>(○二徵)</span>。</p>
</div>
<div class='div-orig'><p>云何為五。</p>
</div>
<div class='div-commentary'><p style="margin-left:1em"><span class='note-inline'>(此五何別者初一約果餘四通因果餘如科文問此等既並於真如法上計云何說為人我執耶荅此有二釋一云此是初學凡夫有人我者作此執故云人我執也二云由如來藏中有二義○一是本覺義即當是人於上妄計故云人執二是理實義當所觀之法今據初義故說人執△三釋二一二於空謬執二一妄執事空以為法體三○一舉起執緣)</span>。</p>
</div>
<div class='div-orig'><p>一者聞脩多羅說如來法身畢竟寂寞猶如虛空。</p>
</div>
<div class='div-commentary'><p style="margin-left:1em"><span class='note-inline'>(○二正明執相)</span>。</p>
</div>
<div class='div-orig'><p>以不知為破著故即謂虛空是如來性。</p>
</div>
<div class='div-commentary'><p style="margin-left:1em"><span class='note-inline'>(以眾生執佛色身之礙相故說法身如虛空迷說意故執同太虛△三辯對治相二一虛空妄非真三○一立)</span>。</p>
</div>
<div class='div-orig'><p>云何對治明虛空相是其妄法。</p>
</div>
<div class='div-commentary'><p style="margin-left:1em"><span class='note-inline'>(一立情有)</span>。</p>
</div>
<div class='div-orig'><p>體無不實。</p>
</div>
<div class='div-commentary'><p style="margin-left:1em"><span class='note-inline'>(二立理無○二釋)</span>。</p>
</div>
<div class='div-orig'><p>以對色故有是可見相令心生滅。</p>
</div>
<div class='div-commentary'><p style="margin-left:1em"><span class='note-inline'>(一釋情有也徧計情中相待而有妄念所緣故非法身)</span>。</p>
</div>
<div class='div-orig'><p>以一切色法本來是心實無外色若無色者則無虛空之相。</p>
</div>
<div class='div-commentary'><p style="margin-left:1em"><span class='note-inline'>(二釋理無也本以待色為空今既唯心無色何得更有於空○三結)</span>。</p>
</div>
<div class='div-orig'><p>所謂一切境界唯心妄起故有。</p>
</div>
<div class='div-commentary'><p style="margin-left:1em"><span class='note-inline'>(一結情有也)</span>。</p>
</div>
<div class='div-orig'><p>若心離於妄動則一切境界滅唯一真心無所不徧。</p>
</div>
<div class='div-commentary'><p style="margin-left:1em"><span class='note-inline'>(二結理無也辯法同喻以周徧如空故取虛空為喻○二法身真非妄)</span>。</p>
</div>
<div class='div-orig'><p>此謂如來廣大性智究竟之義非如虛空相故。</p>
</div>
<div class='div-commentary'><p style="margin-left:1em"><span class='note-inline'>(簡法異喻謂是如來本覺性智豈同太虛虛妄法也△二妄執法體唯是空無三○一執緣)</span>。</p>
</div>
<div class='div-orig'><p>二者聞脩多羅說世間諸法畢竟體空乃至涅槃真如之法亦畢竟空本來自空離一切相。</p>
</div>
<div class='div-commentary'><p style="margin-left:1em"><span class='note-inline'>(大品云乃至涅槃如幻如夢若當有法勝涅槃者我說亦復如幻如夢○二執相)</span>。</p>
</div>
<div class='div-orig'><p>以不知為破著故即謂真如涅槃之性唯是其空。</p>
</div>
<div class='div-commentary'><p style="margin-left:1em"><span class='note-inline'>(不知為破情計有故即執性德是無○二對治)</span>。</p>
</div>
<div class='div-orig'><p>云何對治明真如法身自體不空具足無量性功德故。</p>
</div>
<div class='div-commentary'><p style="margin-left:1em"><span class='note-inline'>(△二三於有倒智三○一執性德同色心三○一執緣)</span>。</p>
</div>
<div class='div-orig'><p>三者聞脩多羅說如來之藏無有增减體備一切功德之法。</p>
</div>
<div class='div-commentary'><p style="margin-left:1em"><span class='note-inline'>(○二執相)</span>。</p>
</div>
<div class='div-orig'><p>以不解故即謂如來之藏有色心法自相差別。</p>
</div>
<div class='div-commentary'><p style="margin-left:1em"><span class='note-inline'>(三對治)</span>。</p>
</div>
<div class='div-orig'><p>云何對治以唯依真如義說故。</p>
</div>
<div class='div-commentary'><p style="margin-left:1em"><span class='note-inline'>(二之不二也)</span>。</p>
</div>
<div class='div-orig'><p>因生滅染義示現說差別故。</p>
</div>
<div class='div-commentary'><p style="margin-left:1em"><span class='note-inline'>(不二之二也如上文云以依業識生滅相示等△二執法性本有染三○一執緣)</span>。</p>
</div>
<div class='div-orig'><p>四者聞脩多羅說一切世間生死染法皆依如來藏而有一切諸法不離真如。</p>
</div>
<div class='div-commentary'><p style="margin-left:1em"><span class='note-inline'>(○二執相)</span>。</p>
</div>
<div class='div-orig'><p>以不解故謂如來藏自體具有一切世間生死等法。</p>
</div>
<div class='div-commentary'><p style="margin-left:1em"><span class='note-inline'>(以不解隨緣之義則謂自性有染△三對治二○一奪破)</span>。</p>
</div>
<div class='div-orig'><p>云何對治以如來藏從本<span class='corr'>已</span>來唯有過恒沙等諸淨功德不離不斷不異真如義故。</p>
</div>
<div class='div-commentary'><p style="margin-left:1em"><span class='note-inline'>(明淨德妙有)</span>。</p>
</div>
<div class='div-orig'><p>以過恒沙等煩惱染法唯是妄有性自本無。</p>
</div>
<div class='div-commentary'><p style="margin-left:1em"><span class='note-inline'>(明妄染理無)</span>。</p>
</div>
<div class='div-orig'><p>從無始世來未曾與如來藏相應故。</p>
</div>
<div class='div-commentary'><p style="margin-left:1em"><span class='note-inline'>(明妄不入真也○二縱破)</span>。</p>
</div>
<div class='div-orig'><p>若如來藏體有妄法而使證會永息妄者無有是處。</p>
</div>
<div class='div-commentary'><p style="margin-left:1em"><span class='note-inline'>(△三執染淨有始終三○一執緣)</span>。</p>
</div>
<div class='div-orig'><p>五者。</p>
</div>
<div class='div-commentary'><p style="margin-left:1em"><span class='note-inline'>(教執治等各二法謂生死涅槃)</span>。</p>
</div>
<div class='div-orig'><p>聞脩多羅說依如來藏故有生死依如來藏故得涅槃。</p>
</div>
<div class='div-commentary'><p style="margin-left:1em"><span class='note-inline'>(○二執相)</span>。</p>
</div>
<div class='div-orig'><p>以不解故謂眾生有始以見始故復謂如來所得涅槃有其終[書-曰+皿]還作眾生。</p>
</div>
<div class='div-commentary'><p style="margin-left:1em"><span class='note-inline'>(聞依真有妄便謂真先妄後故起有始見也如外道立從冥初生覺等既眾生有始依真故證得涅槃者還作眾生成有始之義也如外道立眾生終[書-曰+皿]還歸於冥名為涅槃從冥起覺更作眾生此亦如是△三對治二○一明法體離始則顯生死無初)</span>。</p>
</div>
<div class='div-orig'><p>云何對治以如來藏無前際故無明之相亦無有始若說三界外更有眾生始起者即是外道經說。</p>
</div>
<div class='div-commentary'><p style="margin-left:1em"><span class='note-inline'>(如仁王經云我說一界外別有一眾生界者是外道大有經中說非七佛說也○二明法體離終則顯涅槃無[書-曰+皿])</span>。</p>
</div>
<div class='div-orig'><p>又如來藏無有後際諸佛所得涅槃與之相應則無後際故。</p>
</div>
<div class='div-commentary'><p style="margin-left:1em"><span class='note-inline'>(△二法三○一執緣)</span>。</p>
</div>
<div class='div-orig'><p>法我見者依二乘鈍根故如來但為說人無我。</p>
</div>
<div class='div-commentary'><p style="margin-left:1em"><span class='note-inline'>(○二執相)</span>。</p>
</div>
<div class='div-orig'><p>以說不究竟見有五陰生滅之法怖畏生死妄取涅槃。</p>
</div>
<div class='div-commentary'><p style="margin-left:1em"><span class='note-inline'>(○三對治)</span>。</p>
</div>
<div class='div-orig'><p>云何對治以五陰法自性不生則無有滅本來涅槃故。</p>
</div>
<div class='div-commentary'><p style="margin-left:1em"><span class='note-inline'>(△二究竟離二一約法明治二○一約法總顯)</span>。</p>
</div>
<div class='div-orig'><p>復次究竟離妄執者當知染法淨法皆悉相待無有自相可說。</p>
</div>
<div class='div-commentary'><p style="margin-left:1em"><span class='note-inline'>(中論云若法因待成是法還成待今即無因待亦無所成法等凖釋可知相待無相待法體本爾非由悟後方使其然故下云○二舉廣類求)</span>。</p>
</div>
<div class='div-orig'><p>是故一切法從本<span class='corr'>已</span>來非色非心非智非識。</p>
</div>
<div class='div-commentary'><p style="margin-left:1em"><span class='note-inline'>(顯上非心也)</span>。</p>
</div>
<div class='div-orig'><p>非有非無。</p>
</div>
<div class='div-commentary'><p style="margin-left:1em"><span class='note-inline'>(顯上非色也)</span>。</p>
</div>
<div class='div-orig'><p>畢竟不可說相。</p>
</div>
<div class='div-commentary'><p style="margin-left:1em"><span class='note-inline'>(△二會釋伏疑三○一正會伏疑)</span>。</p>
</div>
<div class='div-orig'><p>而有言說者。</p>
</div>
<div class='div-commentary'><p style="margin-left:1em"><span class='note-inline'>(疑云聖者了知諸法離性不可說相云何乃有種種言說故牒外難云有言說者下釋云)</span>。</p>
</div>
<div class='div-orig'><p>當知如來善巧方便假以言說引導眾生。</p>
</div>
<div class='div-commentary'><p style="margin-left:1em"><span class='note-inline'>(正會伏疑也假言巧引意不在言○二辯定聖意)</span>。</p>
</div>
<div class='div-orig'><p>其旨趣者皆為離念歸於真如。</p>
</div>
<div class='div-commentary'><p style="margin-left:1em"><span class='note-inline'>(○三反以釋成)</span>。</p>
</div>
<div class='div-orig'><p>以念一切法令心生滅不入實智故。</p>
</div>
<div class='div-commentary'><p style="margin-left:1em"><span class='note-inline'>(△三分別發趣道相二○一標意釋名)</span>。</p>
</div>
<div class='div-orig'><p>分別發趣道相者謂一切諸佛所證之道。</p>
</div>
<div class='div-commentary'><p style="margin-left:1em"><span class='note-inline'>(舉所趣之覺道)</span>。</p>
</div>
<div class='div-orig'><p>一切菩薩發心脩行趣向義故。</p>
</div>
<div class='div-commentary'><p style="margin-left:1em"><span class='note-inline'>(顯能趣之因行欲明菩薩發心趣向佛所證道種類不同故云分別發趣道相△二開章釋相二○一標數)</span>。</p>
</div>
<div class='div-orig'><p>畧說發心有三種。</p>
</div>
<div class='div-commentary'><p style="margin-left:1em"><span class='note-inline'>(○二徵列)</span>。</p>
</div>
<div class='div-orig'><p>云何為三一者信成就發心。</p>
</div>
<div class='div-commentary'><p style="margin-left:1em"><span class='note-inline'>(十信行滿入十住位中初發心住也)</span>。</p>
</div>
<div class='div-orig'><p>二者解行發心。</p>
</div>
<div class='div-commentary'><p style="margin-left:1em"><span class='note-inline'>(十行位中能解法空順行十度行成純熟發廻向心入十逈向位也)</span>。</p>
</div>
<div class='div-orig'><p>三者證發心。</p>
</div>
<div class='div-commentary'><p style="margin-left:1em"><span class='note-inline'>(初地<span class='corr'>已</span>上乃至十地也前二是相似發心後一是真實發心△三辯相三○一信成就發心三○一明信心成就之行二○一問)</span>。</p>
</div>
<div class='div-orig'><p>信成就發心者依何等人。</p>
</div>
<div class='div-commentary'><p style="margin-left:1em"><span class='note-inline'>(一問能脩行人)</span>。</p>
</div>
<div class='div-orig'><p>脩何等行。</p>
</div>
<div class='div-commentary'><p style="margin-left:1em"><span class='note-inline'>(二問所脩之行)</span>。</p>
</div>
<div class='div-orig'><p>得信成就堪能發心。</p>
</div>
<div class='div-commentary'><p style="margin-left:1em"><span class='note-inline'>(三問行成堪發○二荅前信滿故進後信未成故退二一正荅前問二一荅三問三○一荅能脩行人)</span>。</p>
</div>
<div class='div-orig'><p>所謂依不定聚眾生。</p>
</div>
<div class='div-commentary'><p style="margin-left:1em"><span class='note-inline'>(分別三聚乃有多門今此文中直明菩薩十住<span class='corr'>已</span>上决定不退名正定聚未入十信不信因果名邪定聚此二中問十信位人欲求大果而心未决或進或退本業經中十信菩薩如空中毛名不定聚今依此人明其脩行也○二荅所脩行)</span>。</p>
</div>
<div class='div-orig'><p>有熏習善根力故信業果報能起十善。</p>
</div>
<div class='div-commentary'><p style="margin-left:1em"><span class='note-inline'>(謂有聞熏及本覺內熏之力并依前世諸善根力故能信業果故捨惡從善脩福德分也)</span>。</p>
</div>
<div class='div-orig'><p>厭生死苦欲求無上菩提。</p>
</div>
<div class='div-commentary'><p style="margin-left:1em"><span class='note-inline'>(成菩提分及解說分善也上皆辯行因)</span>。</p>
</div>
<div class='div-orig'><p>得值諸佛親承供養脩行信心。</p>
</div>
<div class='div-commentary'><p style="margin-left:1em"><span class='note-inline'>(明脩行緣也謂約此因緣脩十種信心行○三荅行成堪發)</span>。</p>
</div>
<div class='div-orig'><p>經一萬劫信心成就故。</p>
</div>
<div class='div-commentary'><p style="margin-left:1em"><span class='note-inline'>(一明行成)</span>。</p>
</div>
<div class='div-orig'><p>諸佛菩薩教令發心或以大悲故能自發心或因正法欲滅以護法因緣故能自發心。</p>
</div>
<div class='div-commentary'><p style="margin-left:1em"><span class='note-inline'>(二約勝緣正明發心謂發十住初心也勝緣雖多畧舉三種於中初一他力後二自力亦可同下二心謂順教故得直心護法故得深心餘同此也○二結成位)</span>。</p>
</div>
<div class='div-orig'><p>如是信心成就得發心者。</p>
</div>
<div class='div-commentary'><p style="margin-left:1em"><span class='note-inline'>(此下有二)</span>。</p>
</div>
<div class='div-orig'><p>入正定聚畢竟不退。</p>
</div>
<div class='div-commentary'><p style="margin-left:1em"><span class='note-inline'>(一顯於下無失謂入十住初發心住位不墮凡小之地)</span>。</p>
</div>
<div class='div-orig'><p>名住如來種中正因相應。</p>
</div>
<div class='div-commentary'><p style="margin-left:1em"><span class='note-inline'>(二明於上有得也謂住習種性位行順內熏之因故云正因又此位<span class='corr'>已</span>去定當得果故云正因以更不退失故二舉劣顯勝勝者如前進劣者如此退文二○一明劣相二○一內因力微)</span>。</p>
</div>
<div class='div-orig'><p>若有眾生。</p>
</div>
<div class='div-commentary'><p style="margin-left:1em"><span class='note-inline'>(此下有二)</span>。</p>
</div>
<div class='div-orig'><p>善根微少久遠<span class='corr'>已</span>來煩惱深厚。</p>
</div>
<div class='div-commentary'><p style="margin-left:1em"><span class='note-inline'>(一惑重也)</span>。</p>
</div>
<div class='div-orig'><p>雖值於佛亦得供養。</p>
</div>
<div class='div-commentary'><p style="margin-left:1em"><span class='note-inline'>(二德薄也於中三)</span>。</p>
</div>
<div class='div-orig'><p>然起人天種子。</p>
</div>
<div class='div-commentary'><p style="margin-left:1em"><span class='note-inline'>(一倒求)</span>。</p>
</div>
<div class='div-orig'><p>或起二乘種子。</p>
</div>
<div class='div-commentary'><p style="margin-left:1em"><span class='note-inline'>(二異求)</span>。</p>
</div>
<div class='div-orig'><p>設有求大乘者根則不定若進若退。</p>
</div>
<div class='div-commentary'><p style="margin-left:1em"><span class='note-inline'>(二猶豫大乘○二外緣力劣)</span>。</p>
</div>
<div class='div-orig'><p>或有供養諸佛。</p>
</div>
<div class='div-commentary'><p style="margin-left:1em"><span class='note-inline'>(此下有二)</span>。</p>
</div>
<div class='div-orig'><p>未經一萬劫。</p>
</div>
<div class='div-commentary'><p style="margin-left:1em"><span class='note-inline'>(一行時未滿也)</span>。</p>
</div>
<div class='div-orig'><p>於中遇緣亦有發心。</p>
</div>
<div class='div-commentary'><p style="margin-left:1em"><span class='note-inline'>(二遇緣不勝也於中有四)</span>。</p>
</div>
<div class='div-orig'><p>所謂見佛色相而發其心。</p>
</div>
<div class='div-commentary'><p style="margin-left:1em"><span class='note-inline'>(一以色見佛)</span>。</p>
</div>
<div class='div-orig'><p>或因供養眾僧而發其心。</p>
</div>
<div class='div-commentary'><p style="margin-left:1em"><span class='note-inline'>(二住相供僧)</span>。</p>
</div>
<div class='div-orig'><p>或因二乘之人教令發心。</p>
</div>
<div class='div-commentary'><p style="margin-left:1em"><span class='note-inline'>(三隨劣教發心)</span>。</p>
</div>
<div class='div-orig'><p>或學他發心。</p>
</div>
<div class='div-commentary'><p style="margin-left:1em"><span class='note-inline'>(四學他迹此等並非菩薩悲智之心故欲退失○二結成退失)</span>。</p>
</div>
<div class='div-orig'><p>如是等發心悉皆不定遇惡。</p>
</div>
<div class='div-commentary'><p style="margin-left:1em"><span class='note-inline'>(因緣)</span>。</p>
</div>
<div class='div-orig'><p>或便退失墮二乘地。</p>
</div>
<p class='juan'>大乘起信論䟽卷第三</p></div>
</div><!-- end of div[@id='body'] -->
</body></html>