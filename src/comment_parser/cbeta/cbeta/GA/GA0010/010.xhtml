<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>明州阿育王山志</title>
  <link rel="stylesheet" type="text/css" href="../cbeta.css" />
</head>
<body>
<div id='body'>

<div class='div-other'><p class="head1">明州阿育王山志第十上卷目録</p>

<ul class="">
<li>玉几社詠<span class="note-inline">(偈四)</span>　<span class="note-inline">(郭子章)</span>
<ul class="">
<li>頌佛舍利　<span class="note-inline">(釋道世)</span></li>

<li>贈䖏士范的育王書石　<span class="note-inline">(于季友)</span></li>

<li>答于使君　<span class="note-inline">(范的)</span></li>

<li>禮舍利塔　<span class="note-inline">(釋僧亮)</span>　<span class="note-inline">(詩二)</span></li>

<li>靈鰻井</li>

<li>游育王寺　<span class="note-inline">(劉仁本)</span>　<span class="note-inline">(詩二)</span></li>

<li>禱雨金沙井</li>

<li>禮舍利塔　<span class="note-inline">(釋噩夢堂)</span></li>

<li>次劉使君韻　<span class="note-inline">(釋渤南溟)</span></li>

<li>寄元虚師　<span class="note-inline">(釋南堂)</span></li>

<li>題明月堂　<span class="note-inline">(舒亶)</span></li>

<li>游育王寺　<span class="note-inline">(金元素)</span></li>

<li>錢教諭紳祭金沙井次韻　<span class="note-inline">(釋體元)</span></li>

<li>游育王寺　<span class="note-inline">(謝彥禎)</span></li>

<li>游育王寺贈福上人　<span class="note-inline">(屠滽)</span></li>

<li>前題　<span class="note-inline">(張昺)</span></li>

<li>游育王寺　<span class="note-inline">(張得中)</span></li>

<li>宿普香室　<span class="note-inline">(夏時正)</span>　<span class="note-inline">(詩二)</span></li>

<li>登上塔</li>

<li>游育王寺　<span class="note-inline">(章繪)</span></li>

<li>禮舍利塔　<span class="note-inline">(張楷)</span></li>

<li>贈頥庵禪師　<span class="note-inline">(俞竱)</span></li>

<li>題竹　<span class="note-inline">(鄭珞)</span></li>

<li>贈頥庵禪師　<span class="note-inline">(洪貫)</span></li>

<li>游育王寺　<span class="note-inline">(王應鵬)</span></li>

<li>登上塔　<span class="note-inline">(張邦竒)</span></li>

<li>育王寺　<span class="note-inline">(張懋賢)</span></li>

<li>白雲竹院　<span class="note-inline">(高弟)</span></li>

<li>和高使君瓦屋韻　<span class="note-inline">(豐坊)</span>　<span class="note-inline">(詩七)</span></li>

<li>入山呈日峰首座</li>

<li>游損巖</li>

<li>登上塔</li>

<li>望海<span class="note-inline">(二首)</span></li>

<li>白雲竹院</li>

<li>登溪光山色樓　<span class="note-inline">(謝汝儀)</span></li>

<li>前題　<span class="note-inline">(馮應奎)</span></li>

<li>前題　<span class="note-inline">(釋道謨)</span>　<span class="note-inline">(詩二)</span></li>

<li>白雲竹院</li>

<li>訪李六峰侍衛過育王寺　<span class="note-inline">(鄭威)</span></li>

<li>游育王寺次高瓦屋韻　<span class="note-inline">(李循義)</span>　<span class="note-inline">(詩二)</span></li>

<li>前題次鄭沙村韻</li>

<li>游育王寺　<span class="note-inline">(唐曜)</span>　<span class="note-inline">(詩四)</span></li>

<li>次高瓦屋韻</li>

<li>次鄭沙村韻</li>

<li>游育王山總歌</li>

<li>禮舍利塔　<span class="note-inline">(釋僧欽)</span>　<span class="note-inline">(詩四)</span></li>

<li>望海亭</li>

<li>無異堂</li>

<li>淵靈廟</li>

<li>禮舍利　<span class="note-inline">(釋方澤)</span></li>

<li>登上塔　<span class="note-inline">(李堂)</span></li>

<li>游育王寺　<span class="note-inline">(朱訥)</span></li>

<li>山橫玉几　<span class="note-inline">(倪光)</span></li>

<li>香篆燒雲　<span class="note-inline">(杜英)</span></li>

<li>燈然兩塔　<span class="note-inline">(鄒誾)</span></li>

<li>井湧金沙　<span class="note-inline">(史鏞)</span></li>

<li>鐘度重關　<span class="note-inline">(方震)</span></li>

<li>螢照松堂　<span class="note-inline">(王政)</span></li>

<li>鹿鳴芝洞　<span class="note-inline">(倪鑰)</span></li>

<li>茶鐺煮月　<span class="note-inline">(蔡欽)</span></li>

<li>禮育王塔贈瓶公　<span class="note-inline">(陳廣馚)</span></li>

<li>贈秘藏法師入紫阜習靜　<span class="note-inline">(陸光祖)</span></li>

<li>游育王寺　<span class="note-inline">(龍德孚)</span>　<span class="note-inline">(詩三)</span></li>

<li>參舍利塔</li>

<li>解帶付育王塔主瓶無漏</li>

<li>謁育王塔　<span class="note-inline">(汪道會)</span></li>

<li>與無漏瓶公清話　<span class="note-inline">(沈一貫)</span>　<span class="note-inline">(詩三)</span></li>

<li>送秘藏法師入紫阜山<span class="note-inline">(二首)</span></li>

<li>禮舍利塔贈無漏瓶公　<span class="note-inline">(釋傳學)</span></li>

<li>遙禮鄮山舍利送理公還四明　<span class="note-inline">(郭子章)</span></li>

<li>贈無漏律師　<span class="note-inline">(沈明臣)</span></li>

<li>贈無漏上人　<span class="note-inline">(王穉登)</span>　<span class="note-inline">(詩三)</span></li>

<li>送慧日、秘藏二師還玉几</li>

<li>玉几昇公禮吳中石像寄贈</li>

<li>赴鄮峰華嚴道場　<span class="note-inline">(屠隆)</span>　<span class="note-inline">(詩十一)</span></li>

<li>贈無漏律師</li>

<li>壽無疆六十</li>

<li>贈慧日上人</li>

<li>懷秘藏法師</li>

<li>旅泊庵詩四首為秘藏法師賦</li>

<li>送秘藏上人省母<span class="note-inline">(二首)</span></li>

<li>游育王寺　<span class="note-inline">(周應賓)</span>　<span class="note-inline">(詩三)</span></li>

<li>和屠田叔禮舍利韻</li>

<li>戱贈秘藏上人</li>

<li>贈無漏上人　<span class="note-inline">(林祖述)</span></li>

<li>重禮舍利　<span class="note-inline">(釋傳燈)</span>　<span class="note-inline">(詩十)</span></li>

<li>贈師弟瓶公</li>

<li>送秘藏掩關紫阜</li>

<li>題慧日寒王齋</li>

<li>宿秘藏聞復齋</li>

<li>送秘藏還育王</li>

<li>答旅泊庵賓主偈</li>

<li>送秘藏歸寜<span class="note-inline">(二首)</span></li>

<li>端陽日游損巖</li>

<li>送秘藏之維揚</li>

<li>贈無漏上人　<span class="note-inline">(張邦伊)</span>　<span class="note-inline">(詩二)</span></li>

<li>送昇公入天台</li>

<li>禮舍利塔贈秘藏法師　<span class="note-inline">(曾鳳儀)</span></li>

<li>贈瓶公住育王　<span class="note-inline">(釋傳如)</span>　<span class="note-inline">(詩五)</span></li>

<li>秘藏掩關紫阜</li>

<li>送理公歸寜<span class="note-inline">(二首)</span></li>

<li>贈慧日、昇公</li>

<li>禮舍利塔赴藏公之約<span class="note-inline">(三首)</span>　<span class="note-inline">(屠本畯)</span></li>

<li>送理公宣州省母<span class="note-inline">(馮夢禎)</span></li>

<li>游玉几　<span class="note-inline">(張邦侗)</span>　<span class="note-inline">(詩三)</span></li>

<li>訪無漏律師</li>

<li>懷理公上座</li>

<li>寄無漏律師　<span class="note-inline">(聞龍)</span>　<span class="note-inline">(詩六)</span></li>

<li>贈秘藏法師</li>

<li>懷慧日上人</li>

<li>送理公省毋<span class="note-inline">(二首)</span></li>

<li>送慧日訪王百谷</li>

<li>贈秘藏理公　<span class="note-inline">(柴以觀)</span>　<span class="note-inline">(詩二)</span></li>

<li>過道謙上人蒙泉居</li>

<li>玉几歌贈秘藏法師　<span class="note-inline">(陳王賓)</span></li>

<li>旅泊庵賦為秘藏法師　<span class="note-inline">(沈泰鴻)</span></li>

<li>登上塔　<span class="note-inline">(盧澐)</span>　<span class="note-inline">(詩二)</span></li>

<li>攤書</li>

<li>與無漏師夜坐　<span class="note-inline">(釋傳慧)</span>　<span class="note-inline">(詩三)</span></li>

<li>送慧日游錢唐</li>

<li>題秘藏旅泊庵</li>

<li>隨喜舍利塔　<span class="note-inline">(羅大紘)</span>　<span class="note-inline">(詩二)</span></li>

<li>送理公之金陵　<span class="note-inline">(釋真源)</span></li>

<li>贈無漏開士　<span class="note-inline">(胡隱蓮)</span></li>

<li>問旅泊庵賓主　<span class="note-inline">(李麟)</span>　<span class="note-inline">(偈二)</span></li>

<li>訊無漏師掩關　<span class="note-inline">(釋宏灝)</span>　<span class="note-inline">(詩二)</span></li>

<li>寄慧日、秘藏</li>

<li>與無漏師夜坐　<span class="note-inline">(釋佛引)</span>　<span class="note-inline">(詩四)</span></li>

<li>宿秘藏旅泊庵</li>

<li>城南晚眺同慧日、秘藏</li>

<li>送秘藏訪郭太乙、陵舄</li>

<li>訪無漏師掩關不值　<span class="note-inline">(潘萬化)</span></li>

<li>禮舍利塔　<span class="note-inline">(釋圓復)</span>　<span class="note-inline">(詩六)</span></li>

<li>夜坐瓶師淨室</li>

<li>結夏育王同慧日、秘藏</li>

<li>旅泊庵為藏公賦</li>

<li>同幽溪大師游損巖</li>

<li>貽三支集益道謙</li>

<li>送秘藏之維<span class="corr">揚</span>訪郭太乙、陵舄</li>

<li>前題　<span class="note-inline">(釋正性)</span></li>

<li>前題　<span class="note-inline">(釋受職)</span></li>

<li>謁四明廣利寺舍利塔　<span class="note-inline">(郭孔太)</span>　<span class="note-inline">(詩三)</span></li>

<li>同徐觀察、陶孝廉宿理公白雲竹院</li>

<li>秘藏法師小園夜坐，次韻奉答</li>
</ul></li>
</ul></div>
<p class='juan'><a id='mulu201' />明州阿育王山志卷第十上</p><p class="byline">泰和　郭子章　相奎父　選</p><p class="byline">鄞邑　聞龍　隱鱗父　校</p>
<div class='div-other'><a id='mulu202' />
<p class='h1'>△玉几社詠</p>
<div class='div-xu'><a id='mulu203' /><p style="margin-left:0em;text-indent:2em">主世有道，誦道有詩；鶴鳴九臯，其子和之。東方啓明，拂衣而征；鳥鳴倉庚，憶我友生。友生胡居？厥居匡廬；六時蓮漏，大人子虚。我欲從之，從之不得；寄言靈鴻，雲夢之澤。志玉几社詠。</p>
</div>
<div class='div-other'><a id='mulu204' />
<p class='h2'>頌佛舍利</p><p class="byline">釋道世</p>
<div class="lg regular" style="margin-left:0em;"><div class='lg-row'>金軀遺散骨　寶塔徧天龍　創開於十塔　終成八萬興</div>
<div class='lg-row'>珠葢靈光變　剎柱吐芙蓉　屢開朝霧露　數示曉靈徵</div>
<div class='lg-row'>紅霓相映發　風搖響和鐘　仙鸞往往見　神僧數數從</div>
<div class='lg-row'>獨超羣聖上　含識普生㳟　慧心常不滅　方知聖叵窮</div>
</div></div>
<div class='div-other'><a id='mulu205' />
<p class='h2'>贈䖏士范的育王書石<span class='note-inline'>(有序)</span></p><p style="margin-left:0em;text-indent:2em">〈育王寺常住田碑〉嘗為冦盗隳壞，久無[監-皿+立]立。會剡越間有隱逸之士曰范的，業文功書，未遇於時，常萍泊雲水間。一日扁舟至明，余邀以書之，以補阿育王缺典。時䖏士書碑於玉几山，因以寄贈。（于季友）</p>

<div class="lg regular" style="margin-left:0em;"><div class='lg-row'>墨妙復辤雄　扁舟訪遠公　雪天書梵字　霜月步蓮宮</div>
<div class='lg-row'>跡寄雙林下　名留刼石中　遙知松逕望　棠葉滿山紅</div>
</div></div>
<div class='div-other'><a id='mulu206' />
<p class='h2'>荅于使君時余在育王寺書石，使君寄贈四韻，依次用本韻奉酧。</p><p class="byline">范的</p>
<div class="lg regular" style="margin-left:0em;"><div class='lg-row'>拙藝荷才雄　新詩起謝公　開緘光佛域　望景動星宮</div>
<div class='lg-row'>風雪文章裡　書鐫琬琰中　將誰比佳句　霞綺散成紅</div>
</div></div>
<div class='div-other'><a id='mulu207' />
<p class='h2'>禮舍利塔</p><p class="byline">僧亮</p><p style="margin-left:0em;text-indent:0em;" class="lg-abnormal"><div class='lg-row'>鐡輪王使鬼神功　靈塔飛來鄮嶺東　有客不隨流水去　磬敲踈雪細雲中</div>
</p></div>
<div class='div-other'><a id='mulu208' />
<p class='h2'>靈鰻井</p><p style="margin-left:0em;text-indent:0em;" class="lg-abnormal"><div class='lg-row'>散盡殘雲碧甃開　靈魚石縫露星腮　寒生鏡底長清淺　泉脉流從印土來</div>
</p></div>
<div class='div-other'><a id='mulu209' />
<p class='h2'>游育王寺</p><p class="byline">劉仁本</p><p style="margin-left:0em;text-indent:0em;" class="lg-abnormal"><div class='lg-row'>古鄮名山控海涯　諸天深護梵王家　一峰橫玉前陳几　九井沉金下涌沙</div>
<div class='lg-row'>鍾磬隔林囬鸛鶴　松杉夾道走龍蛇</div>
<div class='lg-row'>來朝更上盤陀石　遙睇祥光燭海霞</div>
</p></div>
<div class='div-other'><a id='mulu210' />
<p class='h2'>禱雨金沙井</p><p style="margin-left:0em;text-indent:0em;" class="lg-abnormal"><div class='lg-row'>為乞天瓢走謁龍　秉情曾到育王宮　萬年舍利孤幢在　一脉靈泉九井通</div>
<div class='lg-row'>雲氣合來鰻出水　雨聲隨至鳥呼風</div>
<div class='lg-row'>應須三日甘霖遍　太守同歸造化功</div>
</p></div>
<div class='div-other'><a id='mulu211' />
<p class='h2'>禮舍利塔</p><p class="byline">噩夢堂</p><p style="margin-left:0em;text-indent:0em;" class="lg-abnormal"><div class='lg-row'>披石捫蘿疊梵宮　山深路絕徃來蹤　雲歸龍隱金沙井　月上猿啼玉几峰</div>
<div class='lg-row'>據會亭幽花木抱　普同塔古蘚苔封</div>
<div class='lg-row'>我來親覩真金像　舍利光吞海日紅</div>
</p></div>
<div class='div-other'><a id='mulu212' />
<p class='h2'>次劉使君韻</p><p class="byline">渤南溟</p><p style="margin-left:0em;text-indent:0em;" class="lg-abnormal"><div class='lg-row'>浮屠高聳三千尺　下控平居十萬家　客散清宵虚講席　僧來赤脚渡流沙</div>
<div class='lg-row'>好山當戶奔於馬　亂水通渠曲類蛇</div>
<div class='lg-row'>使節登臨春興逸　碧桃花下醉流霞</div>
</p></div>
<div class='div-other'><a id='mulu213' />
<p class='h2'>寄元虚照禪師</p><p class="byline">釋南堂</p><p style="margin-left:0em;text-indent:0em;" class="lg-abnormal"><div class='lg-row'>演法高登玉几峰　宏機堪復器之風　不因北海鵬程遠　爭得西丘祖脉通</div>
<div class='lg-row'>一炬自焚龍腦鉢　十虚都作錦薰籠</div>
<div class='lg-row'>向來曾讀宸奎記　萬古光輝日月同</div>
</p></div>
<div class='div-other'><a id='mulu214' />
<p class='h2'>題明月堂</p><p class="byline">舒亶</p>
<div class="lg regular" style="margin-left:0em;"><div class='lg-row'>引月貯虚堂　堂高附南極　我當盛暑來　萬象生秋色</div>
<div class='lg-row'>堂豈朝朝新　月亦有時蝕　一寸坐禪心　萬古磨不得</div>
</div></div>
<div class='div-other'><a id='mulu215' />
<p class='h2'>游育王寺</p><p class="byline">金原素</p><p style="margin-left:0em;text-indent:0em;" class="lg-abnormal"><div class='lg-row'>育王名剎冠東南　中有瞿曇趣味酣　海氣結雲時作雨　山光迎日晝為嵐</div>
<div class='lg-row'>可人白鶴來松逕　聽法蒼龍出石潭</div>
<div class='lg-row'>親見金星還寳塔　世尊舍利現珠龕</div>
</p></div>
<div class='div-other'><a id='mulu216' />
<p class='h2'>錢教諭紳祭金沙井次韻</p><p class="byline">釋體元</p><p style="margin-left:0em;text-indent:0em;" class="lg-abnormal"><div class='lg-row'>每羨良儔共懽賞　故舊江湖惜長徃　錢公與我方外交　幾度馳神勞渴想</div>
<div class='lg-row'>謁龍禱雨當深秋　摩挲石刻詢來由</div>
<div class='lg-row'>致祝宣文禮初畢　金沙聖井偕優游　適欲分襟鄮峰下　涉嶺凝眸猶駐馬</div>
<div class='lg-row'>半溪流水響鳴琴　兩岸青山列圖畫</div>
<div class='lg-row'>日回西崦穿洞天　垂鞭緩步凌危巔</div>
<div class='lg-row'>薄暮夷猶極清興　新詩走筆如涌泉　人事紛拏塵夢裡　今古那能究終始</div>
<div class='lg-row'>全身脫畧惟子房　四皓虚譽傳甪里</div>
<div class='lg-row'>肯從晦迹專一丘　丹崖翠壁居深幽</div>
<div class='lg-row'>不解施工輔名教　譬植黍稷空無收　先生讀書只一過　雄辨高談驚四座</div>
<div class='lg-row'>橫霄老氣尚崢嶸　陽春白雪難為和</div>
<div class='lg-row'>聖賢奧閾誠莫窮　鬱然丘壑蟠胸中</div>
<div class='lg-row'>挹露忻看階畔菊　迎風愛聽簷前松　眷彼儒釋復何異　磊落竒才豈徒爾</div>
<div class='lg-row'>明經足繼程伊川　振世奚慚錢若水</div>
<div class='lg-row'>論文最喜真意濃　情懷傾倒嗟同風</div>
<div class='lg-row'>未擬過逢到城郭　凭欄矯首雲冥濛</div>
</p></div>
<div class='div-other'><a id='mulu217' />
<p class='h2'>遊育王寺</p><p class="byline">薛彥禛</p><p style="margin-left:0em;text-indent:0em;" class="lg-abnormal"><div class='lg-row'>几橫青王鄮峰南　萬壑松聲曉正酣　舍利寳光明叠翠　招提香霧接層嵐</div>
<div class='lg-row'>虎來聽法風生座　鰻起朝火月滿潭</div>
<div class='lg-row'>方丈老翁年八十　六時蓮漏一蒲龕</div>
</p></div>
<div class='div-other'><a id='mulu218' />
<p class='h2'>游育王寺贈福上人</p><p class="byline">屠滽</p><p style="margin-left:0em;text-indent:0em;" class="lg-abnormal"><div class='lg-row'>雪霽峰巒露翠鬟　病餘登眺強開顏　一生容貌鶴同瘦　半日襟懷僧共閒</div>
<div class='lg-row'>風逐松聲來枕上　月隨梅影到窓間</div>
<div class='lg-row'>獨憐舍利無檀越　舊日靈光尚未還</div>
</p></div>
<div class='div-other'><a id='mulu219' />
<p class='h2'>前題</p><p class="byline">張昺</p><p style="margin-left:0em;text-indent:0em;" class="lg-abnormal"><div class='lg-row'>春風連袂入松關　秀壓東南百萬山　簾捲半空橫玉几　雲開四面擁青鬟</div>
<div class='lg-row'>香銷栢子禪機息　雨濕茶烟鶴梦閒</div>
<div class='lg-row'>舍利一凾光彩舊　碑文數尺蘚苔斑　賞心已遂三生約　天意重留兩日閒</div>
<div class='lg-row'>頓覺精神超物外　那知身世在塵寰</div>
<div class='lg-row'>客子清歌蘇武節　主人高興遠公班</div>
<div class='lg-row'>詩成大雅鏗金石　酒出新槽阻珮環　錢湖有約終湏泛　霞嶼何妨共咲攀</div>
<div class='lg-row'>好景良朋遊未了　夕陽江上放舟還</div>
</p></div>
<div class='div-other'><a id='mulu220' />
<p class='h2'>遊育王寺</p><p class="byline">張得中</p><p style="margin-left:0em;text-indent:0em;" class="lg-abnormal"><div class='lg-row'>萍跡江湖興未賒　乘閑又到梵王家　浮圖飛影連蒼靄　舍利騰光映彩霞</div>
<div class='lg-row'>鰲載竒峰橫玉几　龍蟠聖水漾金沙</div>
<div class='lg-row'>老僧愛客留清話　竹榻平分自煑茶</div>
</p></div>
<div class='div-other'><a id='mulu221' />
<p class='h2'>宿普香室</p><p class="byline">夏時正</p><p style="margin-left:0em;text-indent:0em;" class="lg-abnormal"><div class='lg-row'>詩思清人睡不成　彈碁啜茗坐深更　洗空兩耳浮華事　滿屋松聲與水聲</div>
</p></div>
<div class='div-other'><a id='mulu222' />
<p class='h2'>登上塔</p><p style="margin-left:0em;text-indent:0em;" class="lg-abnormal"><div class='lg-row'>滿身烟霧冷凄迷　竹樹隂森接檻齊　蠟屐高躋望晴日　扶桑拂影海天低</div>
</p></div>
<div class='div-other'><a id='mulu223' />
<p class='h2'>遊育王寺</p><p class="byline">章繪</p><p style="margin-left:0em;text-indent:0em;" class="lg-abnormal"><div class='lg-row'>聞說兹山勝少林　自從中古到于今　久懷登覽因循過　乗興追遊取次吟</div>
<div class='lg-row'>舍利朗開金世界　曇花飄墜白雲岑</div>
<div class='lg-row'>呼童打起枝頭鳥　莫遣春聲雜梵音</div>
</p></div>
<div class='div-other'><a id='mulu224' />
<p class='h2'>禮舍利塔</p><p class="byline">張楷</p><p style="margin-left:0em;text-indent:0em;" class="lg-abnormal"><div class='lg-row'>天使儒生信佛乗　故令舍利現光明　從兹眼界無塵障　便覺心田契道成</div>
<div class='lg-row'>午夜梵音獅子吼　千年機會鳳凰鳴</div>
<div class='lg-row'>他時玉几修遺錄　誰謂荣陽獨有名</div>
</p></div>
<div class='div-other'><a id='mulu225' />
<p class='h2'>贈頤菴禪師</p><p class="byline">俞竱</p><p style="margin-left:0em;text-indent:0em;" class="lg-abnormal"><div class='lg-row'>威儀濟濟德淳龐　鄮嶺東來建法幢　錦繡文章傳第一　氷霜戒行擅無雙</div>
<div class='lg-row'>劇談妙法花飛雨　悟徹元機月印江</div>
<div class='lg-row'>非但錫頭能解虎　鉢中常使毒龍降</div>
</p></div>
<div class='div-other'><a id='mulu226' />
<p class='h2'>題竹</p><p class="byline">鄭珞</p><p style="margin-left:0em;text-indent:0em;" class="lg-abnormal"><div class='lg-row'>摩詰仙遊去不還　惟餘墨蹟在人間　數竿風月留真趣　付與明州玉几山</div>
</p></div>
<div class='div-other'><a id='mulu227' />
<p class='h2'>贈頥庵禪師</p><p class="byline">洪貫</p><p style="margin-left:0em;text-indent:0em;" class="lg-abnormal"><div class='lg-row'>入山僧臘未多年　清致還勝出沼蓮　詩句不敲馿背苦　心齋已悟石頭禪</div>
<div class='lg-row'>梨花夜月真成約　桃李春風信有緣</div>
<div class='lg-row'>情重阿師延坐久　日長添炷寳爐烟</div>
</p></div>
<div class='div-other'><a id='mulu228' />
<p class='h2'>遊育王寺</p><p class="byline">王應鵬</p>
<div class="lg regular" style="margin-left:0em;"><div class='lg-row'>中條一支路　十里夾青松　龍卧金沙井　雲依玉几峰</div>
<div class='lg-row'>殿鍾聲裊裊　花澗水淙淙　惠遠相聞久　無因識道容</div>
</div></div>
<div class='div-other'><a id='mulu229' />
<p class='h2'>登上塔</p><p class="byline">張邦竒</p><p style="margin-left:0em;text-indent:0em;" class="lg-abnormal"><div class='lg-row'>記得當年黃鶴樓　憑欄閑看漢江流　鄮峰今日層霄裡　幾點青山海上浮</div>
</p></div>
<div class='div-other'><a id='mulu230' />
<p class='h2'>育王寺</p><p class="byline">張懋賢</p>
<div class="lg regular" style="margin-left:0em;"><div class='lg-row'>舍利光存否　廻巒試一登　捫蘿雲在[革*代]　汲井月隨繩</div>
<div class='lg-row'>倦欲蒲團卧　豪思玉几憑　廿年遊覽興　今日為君乗</div>
</div></div>
<div class='div-other'><a id='mulu231' />
<p class='h2'>白雲竹院</p><p class="byline">高弟</p><p style="margin-left:0em;text-indent:0em;" class="lg-abnormal"><div class='lg-row'>玉几山前看白雲　金沙泉上飯青精　野鷗渡水客愁破　空露濕衣秋思清</div>
<div class='lg-row'>謾采瑤華悲落日　閒翻貝葉歎浮生</div>
<div class='lg-row'>故園巖壑知誰主　是䖏風煙重我情</div>
</p></div>
<div class='div-other'><a id='mulu232' />
<p class='h2'>和高瓦屋使君韻</p><p class="byline">豐坊</p><p style="margin-left:0em;text-indent:0em;" class="lg-abnormal"><div class='lg-row'>塔院雲光層復層　高人禪定向來精　波心出月千林白　石骨流泉萬古清</div>
<div class='lg-row'>藏界是真還是幻　法身無滅亦無生</div>
<div class='lg-row'>使君猶綰黃金綬　多病偏諧遯世情</div>
</p></div>
<div class='div-other'><a id='mulu233' />
<p class='h2'>入山呈日峰首座</p><p style="margin-left:0em;text-indent:0em;" class="lg-abnormal"><div class='lg-row'>天借閻浮放玉毫　幽棲得地萬緣消　山中麗日身常淨　竹上靈泉息自調</div>
<div class='lg-row'>蘚砌聽經留虎跡　萍池施食長魚苗</div>
<div class='lg-row'>年來已發皈依願　共隱叢林不用招</div>
</p></div>
<div class='div-other'><a id='mulu234' />
<p class='h2'>游損巖</p><p style="margin-left:0em;text-indent:0em;" class="lg-abnormal"><div class='lg-row'>新春勝覽興悠哉　曉日晴雲縈且廻　萬頃山光如泛海　青烟開䖏一僧來</div>
</p></div>
<div class='div-other'><a id='mulu235' />
<p class='h2'>登上塔</p><p style="margin-left:0em;text-indent:0em;" class="lg-abnormal"><div class='lg-row'>火發茶香歸鉢淨　風傳竹韻過窓虚　杖頭探得金沙窟　寂寂靈源本自如</div>
</p></div>
<div class='div-other'><a id='mulu236' />
<p class='h2'>望海<span class='note-inline'>(二首)</span></p>
<div class="lg regular" style="margin-left:0em;"><div class='lg-row'>信步忽凌虛　天風逐嘯呼　左窺窮大海　右瞰俯澄湖</div>
<div class='lg-row'>雁落初開地　龍降舊獻珠　千年神跡在　長此護浮圖</div>
</div>
<div class="lg regular" style="margin-left:0em;"><div class='lg-row'>崔嵬一登眺　神[(木-(企-止)+((人/人)*(人/人)))/大]越人天　巨浸全心性　浮漚悟世緣</div>
<div class='lg-row'>乾坤元氣合　日夜化機旋　若問桑田事　三山在目前</div>
</div></div>
<div class='div-other'><a id='mulu237' />
<p class='h2'>白雲竹院</p><p style="margin-left:0em;text-indent:0em;" class="lg-abnormal"><div class='lg-row'>竹房長對白雲山　六月携琴獨扣關　露下瑤空庭鶴舞　雨飄玉几鉢龍還</div>
<div class='lg-row'>坐閱貝文醒醉夢　步隨沙[泳-永+(瓜-、)]引潺湲</div>
<div class='lg-row'>重來旬日妄歸去　誰謂浮生未易閒</div>
</p></div>
<div class='div-other'><a id='mulu238' />
<p class='h2'>登溪光山色樓</p><p class="byline">謝汝儀</p><p style="margin-left:0em;text-indent:0em;" class="lg-abnormal"><div class='lg-row'>蘭若何年搆此樓　屏山枕水趣悠悠　窓搖倒影晴風細　簾捲西巒暮靄收</div>
<div class='lg-row'>承宇飛雲時變化　眩眸絕壁自春秋</div>
<div class='lg-row'>憑欄今喜情超逸　他日相傳是勝游</div>
</p></div>
<div class='div-other'><a id='mulu239' />
<p class='h2'>前題</p><p class="byline">馮應奎</p><p style="margin-left:0em;text-indent:0em;" class="lg-abnormal"><div class='lg-row'>梵闕登臨更上樓　溪光山色兩悠悠　浮金謾挹晴曛轉　列翠頻瞻宿霧收</div>
<div class='lg-row'>排闥遠容偏入暮　護田深映獨宜秋</div>
<div class='lg-row'>十年囬首風波地　此日相看是勝遊</div>
</p></div>
<div class='div-other'><a id='mulu240' />
<p class='h2'>前題</p><p class="byline">釋道謨</p><p style="margin-left:0em;text-indent:0em;" class="lg-abnormal"><div class='lg-row'>溪抱山兮山抱樓　令人登眺思悠悠　溪光搖檻清堪掬　山色凝簾翠可收</div>
<div class='lg-row'>影漾金沙銀漢月　香浮玉几桂巖秋</div>
<div class='lg-row'>此中風景真兠率　塵跡無媒莫浪游</div>
</p></div>
<div class='div-other'><a id='mulu241' />
<p class='h2'>題白雲竹院</p><p style="margin-left:0em;text-indent:0em;" class="lg-abnormal"><div class='lg-row'>一片無心百尺臺　詩題節下底須裁　池涵練影知龍化　簫奏韻音引鳳來</div>
<div class='lg-row'>緲緲晴嵐浮座榻　飛飛蒼雪點莓苔</div>
<div class='lg-row'>遠公素衲令人浣　晒向琅玕傍草萊</div>
</p></div>
<div class='div-other'><a id='mulu242' />
<p class='h2'>訪李六峰侍御過育王寺</p><p class="byline">鄭威</p><p style="margin-left:0em;text-indent:0em;" class="lg-abnormal"><div class='lg-row'>六峰峰下過十里　長短白雲并彩霞　八萬四千傳舍利　古今旦暮老袈裟</div>
<div class='lg-row'>山環玉几客作主　地湧金蓮天雨花</div>
<div class='lg-row'>苦熱恰來河朔飲　僧家元是勝官家</div>
</p></div>
<div class='div-other'><a id='mulu243' />
<p class='h2'>遊育王寺次高瓦屋韻</p><p class="byline">李循義</p><p style="margin-left:0em;text-indent:0em;" class="lg-abnormal"><div class='lg-row'>偶將宦况寄秋雲　出郭來尋僧舍精　林卧水聲仙骨冷　月行山影客衣清</div>
<div class='lg-row'>烟花有待隨詩入　塵土無緣逐夢生</div>
<div class='lg-row'>莫謾袈裟談淨業　五雲深䖏未忘情</div>
</p></div>
<div class='div-other'><a id='mulu244' />
<p class='h2'>前題次鄭沙村韻</p><p style="margin-left:0em;text-indent:0em;" class="lg-abnormal"><div class='lg-row'>鄮峰深䖏青蓮宇　寳樹珠林護紫霞　刺史從容問民俗　老僧顛倒着袈裟</div>
<div class='lg-row'>降龍帶雨歸深井　野鹿聽經眠落花</div>
<div class='lg-row'>塵土不生風日靜　蓬萊何䖏有仙家</div>
</p></div>
<div class='div-other'><a id='mulu245' />
<p class='h2'>遊育王寺</p><p class="byline">唐曜</p><p style="margin-left:0em;text-indent:0em;" class="lg-abnormal"><div class='lg-row'>萬木辭柯與露流　育王山寺逐仙遊　泉通法海金沙滴　岫出耆闍玉几幽</div>
<div class='lg-row'>舍利有光隨卓錫　菩提無樹長靈丘</div>
<div class='lg-row'>連珠叠壁因尋勝　忍草靈花共趁秋</div>
</p></div>
<div class='div-other'><a id='mulu246' />
<p class='h2'>次高瓦屋韻</p><p style="margin-left:0em;text-indent:0em;" class="lg-abnormal"><div class='lg-row'>野寺秋光淨六塵　茶鐺午梦熟黃精　真乘駕載三車富　明鏡臺空四大清</div>
<div class='lg-row'>昏黑定須瞻法界　逍遙今已悟長生</div>
<div class='lg-row'>欲聞佛祖西來意　始信閭丘物外情</div>
</p></div>
<div class='div-other'><a id='mulu247' />
<p class='h2'>次鄭沙村韻</p><p style="margin-left:0em;text-indent:0em;" class="lg-abnormal"><div class='lg-row'>藤蘿淨結空中殿　羽葢遙臨海上霞　虚唄忽疑聞管籥　傳衣聊復問袈裟</div>
<div class='lg-row'>廻廊細摘娑羅葉　遶塔全開智慧花</div>
<div class='lg-row'>十里下山塵路遠　白雲依舊鎻仙家</div>
</p></div>
<div class='div-other'><a id='mulu248' />
<p class='h2'>游育王八景與蘭朱簡總歌</p><p style="margin-left:0em;text-indent:0em;" class="lg-abnormal"><div class='lg-row'>阿育王山　截然屹立東吳東　左連右帶何重重　烟嵐捲盡海天淨　倒插千朶萬朶青芙蓉</div>
<div class='lg-row'>上有層臺　峻閣突兀絢金碧　飛泉恠石衝激聲隆隆</div>
<div class='lg-row'>俯瞰洩尾閭　東注之溟濛</div>
<div class='lg-row'>機自息　玉几南來之竒峰　霛鰻井煖金沙湧　石梁高駕飛晴虹</div>
<div class='lg-row'>燈燃兩塔晝夜明　光搖萬丈紅玲瓏</div>
<div class='lg-row'>闍黎課罷猿鶴歸　㣲風暗度重關鍾</div>
<div class='lg-row'>夜半松堂雨初歇　一點山螢照明滅　洞芝深䖏鹿一聲　喚起降龍授彈舌</div>
<div class='lg-row'>蒲團出定禪思清　床頭茶鐺火初熱</div>
<div class='lg-row'>大空小空不驚童子眠　自汲澄潭煑寒月</div>
<div class='lg-row'>六時靜裡蓮漏遲　雲飄香篆游絲結　上人趺坐不放參　上方自與塵囂絕</div>
<div class='lg-row'>露葵曉折炊胡麻　晴窓補衲裁雲霞</div>
<div class='lg-row'>清標便是仙人家　十洲三島何須誇</div>
<div class='lg-row'>我欲攀巢探窟排風情　朗吟只愁山人驚　我欲牽蘿縛竹借遊憇　苦空却與風流異</div>
<div class='lg-row'>歌一曲歸去來　醉懷豁逹乾坤開</div>
</p></div>
<div class='div-other'><a id='mulu249' />
<p class='h2'>舍利塔<span class='note-inline'>(育王四景)</span></p><p class="byline">雪巖欽</p><p style="margin-left:0em;text-indent:0em;" class="lg-abnormal"><div class='lg-row'>迸出神光奪夜寒　光從七寳聚中看　目前有見有不見　總是當機人自瞞</div>
</p></div>
<div class='div-other'><a id='mulu250' />
<p class='h2'>望海亭</p><p style="margin-left:0em;text-indent:0em;" class="lg-abnormal"><div class='lg-row'>怒濤翻雪曉雲寒　浴出金烏天渺漫　要識全潮全是水　不妨來倚玉闌干</div>
</p></div>
<div class='div-other'><a id='mulu251' />
<p class='h2'>無異堂</p><p style="margin-left:0em;text-indent:0em;" class="lg-abnormal"><div class='lg-row'>目前法法盡平沉　四壁寥寥蘚暈深　冷淡中存千古意　湏知千古即如今</div>
</p></div>
<div class='div-other'><a id='mulu252' />
<p class='h2'>淵靈廟</p><p style="margin-left:0em;text-indent:0em;" class="lg-abnormal"><div class='lg-row'>一脉知從何䖏通　四簷寒緑浸青松　卒風暴雨躱得過　遮裏元來有活龍</div>
</p></div>
<div class='div-other'><a id='mulu253' />
<p class='h2'>禮舍利塔</p><p class="byline">釋方澤</p><p style="margin-left:0em;text-indent:0em;" class="lg-abnormal"><div class='lg-row'>鄮峰凌海蜃樓邊　舍利相傳自五天　分置還先白馬使　湧流更後赤烏年</div>
<div class='lg-row'>玉輪瑩轉重凾祕　寳燄紛騰疊錦纏</div>
<div class='lg-row'>疇昔瞻依親拜舞　自驚身在覺皇前</div>
</p></div>
<div class='div-other'><a id='mulu254' />
<p class='h2'>登上塔</p><p class="byline">李堂</p><p style="margin-left:0em;text-indent:0em;" class="lg-abnormal"><div class='lg-row'>絕巘登登路欲迷　上方真與碧雲齊　廿年閣眼觀東海　快望秋潮坐日低</div>
</p></div>
<div class='div-other'><a id='mulu255' />
<p class='h2'>游育王寺</p><p class="byline">朱訥</p><p style="margin-left:0em;text-indent:0em;" class="lg-abnormal"><div class='lg-row'>花鳥尋常百樣春　名山偶爾看來真　試攀千尺高峰上　今古登臨有幾人</div>
</p></div>
<div class='div-other'><a id='mulu256' />
<p class='h2'>山橫玉几<span class='note-inline'>(育王八景)</span></p><p class="byline">倪光</p><p style="margin-left:0em;text-indent:0em;" class="lg-abnormal"><div class='lg-row'>育王世界自天成　門外青山玉几橫　行道北朝香案近　談元南拱白雲平</div>
<div class='lg-row'>珠林半出迎禪駕　石鏡長懸照化城</div>
<div class='lg-row'>謾擬烏皮兼白麂　雨花臺上說詩名</div>
</p></div>
<div class='div-other'><a id='mulu257' />
<p class='h2'>香篆燒雲</p><p class="byline">杜英</p><p style="margin-left:0em;text-indent:0em;" class="lg-abnormal"><div class='lg-row'>鵲尾爐中寳篆分　一星火燒氣成雲　玉衡影轉璇璣運　金裊光浮琬琰文</div>
<div class='lg-row'>為厭冗中縈俗慮　特來閒䖏挹清芬</div>
<div class='lg-row'>山僧鼻觀空諸相　朝夕焚脩意趣勤</div>
</p></div>
<div class='div-other'><a id='mulu258' />
<p class='h2'>燈燃兩塔</p><p class="byline">鄒誾</p><p style="margin-left:0em;text-indent:0em;" class="lg-abnormal"><div class='lg-row'>百尺浮圖插半空　兩峰相對夜燈紅　光廻鄮嶺千山外　影落扶桑大海東</div>
<div class='lg-row'>法界照臨開黑業　塵凢皈向仰宗風</div>
<div class='lg-row'>主持今送日休去　應見山門萬世功</div>
</p></div>
<div class='div-other'><a id='mulu259' />
<p class='h2'>井湧金沙</p><p class="byline">史鏞</p><p style="margin-left:0em;text-indent:0em;" class="lg-abnormal"><div class='lg-row'>名山山下有濳龍　半隱山中半水中　沙湧黃金籠雨氣　雲生白日起霛風</div>
<div class='lg-row'>綺欄不設苔痕斷　石甃元餘海氣通</div>
<div class='lg-row'>駐<span class='corr'>錫</span>請看神應䖏　定分一鉢濟年豐</div>
</p></div>
<div class='div-other'><a id='mulu260' />
<p class='h2'>鐘度重關</p><p class="byline">方震</p><p style="margin-left:0em;text-indent:0em;" class="lg-abnormal"><div class='lg-row'>漏盡鐘鳴啓梵宮　隨風直度太虛中　龍吟殿裡催天曉　虎嘯山前候日紅</div>
<div class='lg-row'>百八教門知有數　三千世界聽無窮</div>
<div class='lg-row'>老僧課罷歸松榻　心是空時色是空</div>
</p></div>
<div class='div-other'><a id='mulu261' />
<p class='h2'>螢照松堂</p><p class="byline">王政</p><p style="margin-left:0em;text-indent:0em;" class="lg-abnormal"><div class='lg-row'>雨歇山南夜氣凉　螢燈一點照松堂　隨風飄到金星小　觸几飛回玉燼長</div>
<div class='lg-row'>可咲逸遊滛作戲　堪嗟耽苦為囊</div>
<div class='lg-row'>幽禪本性憐生物　一任輕盈定衲裳</div>
</p></div>
<div class='div-other'><a id='mulu262' />
<p class='h2'>鹿鳴芝洞</p><p class="byline">倪鑰</p><p style="margin-left:0em;text-indent:0em;" class="lg-abnormal"><div class='lg-row'>呦呦麋鹿共和鳴　為愛靈芝洞口生　玉點沿身千歲古　銅牌繫角七星明</div>
<div class='lg-row'>渴時惟飲潭中水　饑䖏猶飡野外苹</div>
<div class='lg-row'>法相已無蕉覆梦　每來聽誦傍階行</div>
</p></div>
<div class='div-other'><a id='mulu263' />
<p class='h2'>茶鐺煑月</p><p class="byline">蔡欽</p><p style="margin-left:0em;text-indent:0em;" class="lg-abnormal"><div class='lg-row'>老禪出定雨晴天　和月煎茶袒右肩　半榻清風燒落葉　一溪秋色汲新泉</div>
<div class='lg-row'>蒼蠅夜集爐頭鼎　睡鶴時驚座上烟</div>
<div class='lg-row'>為囑高僧休自啜　相如病渴臥文園</div>
</p></div>
<div class='div-other'><a id='mulu264' />
<p class='h2'>禮育王塔贈瓶公</p><p class="byline">陳廣馚</p><p style="margin-left:0em;text-indent:0em;" class="lg-abnormal"><div class='lg-row'>寺門黃葉冷秋煙　曾向空王問四禪　尚有生公閒白石　將無居士是青蓮</div>
<div class='lg-row'>慈雲徧覆珠幢潤　朗月猶依寳座縣</div>
<div class='lg-row'>十載壯心稱任俠　一時銷盡佛鐙前</div>
</p></div>
<div class='div-other'><a id='mulu265' />
<p class='h2'>送秘藏法師入紫阜習靜<span class='note-inline'>(有序)</span></p><p style="margin-left:0em;text-indent:2em">上人自宛陵來參舍利，於鄮峰見光瑞希有，即從住持瓶公薙染受具，乃庚寅歲佛歡喜日也。後入天台受業於有門法師，大悟教觀之㫖。然衣珠自昧湏憑開示，薰修證入必假靜功。遂頓捨塵緣，翛然壁觀。余嘉其精進，因書二絕以贈之。（陸光祖）</p>
<p style="margin-left:0em;text-indent:0em;" class="lg-abnormal"><div class='lg-row'>薙髮鄮峰脩白業　又從紫阜息攀緣　三年頴悟金仙訣　慧日高懸照義天</div>
</p><p style="margin-left:0em;text-indent:0em;" class="lg-abnormal"><div class='lg-row'>蘆穿定[邱-丘+(暴-(日/共)+來)]鶴巢顛　楊柳軍持不計年　遙望赤城霞散彩　禪關寂寂一燈縣</div>
</p></div>
<div class='div-other'><a id='mulu266' />
<p class='h2'>游阿育王寺</p><p class="byline">龍德孚</p><p style="margin-left:0em;text-indent:0em;" class="lg-abnormal"><div class='lg-row'>阿育叢林不記年　講堂松雪覆人天　金沙龍噴法壇雨　玉几雲橫香案烟</div>
<div class='lg-row'>飛白獨餘蕭字在　浮圖實有寳珠懸</div>
<div class='lg-row'>山僧莫漫談興廢　萬刼歸空總是禪</div>
</p></div>
<div class='div-other'><a id='mulu267' />
<p class='h2'>參舍利塔</p>
<div class="lg regular" style="margin-left:0em;"><div class='lg-row'>一點光明佛　千年舍利堂　金鐘天籟湧　玉几雨花香</div>
<div class='lg-row'>飛白仍蕭字　浮圖定育王　寳珠無色相　法眼自元黃</div>
</div></div>
<div class='div-other'><a id='mulu268' />
<p class='h2'>解帶付育王塔寺無漏住持</p><p style="margin-left:0em;text-indent:0em;" class="lg-abnormal"><div class='lg-row'>慈海航來早放閑　臨岐解珮向禪關　休言我帶難為王　總是君恩好鎮山</div>
<div class='lg-row'>遠社蓮花原自白　旃林鸚鵡亦如鷴</div>
<div class='lg-row'>從今縛去津無礙　選佛塲中別有班</div>
</p></div>
<div class='div-other'><a id='mulu269' />
<p class='h2'>謁阿育王塔</p><p class="byline">汪道會</p>
<div class="lg regular" style="margin-left:0em;"><div class='lg-row'>甬東育王寺　舍利鎻琅凾　香繞千華墖　光騰五色龕</div>
<div class='lg-row'>聚沙還證果　布地是精藍　媿我貧居士　空囊無可探</div>
</div></div>
<div class='div-other'><a id='mulu270' />
<p class='h2'>與無漏住持清話</p><p class="byline">沈一貫</p>
<div class="lg regular" style="margin-left:0em;"><div class='lg-row'>智夫不省余　愚人余不省　獨有僧無漏　相談移日影</div>
<div class='lg-row'>嫌渠媿人多　謂渠肩佛猛　舍利在空中　塔是空中影</div>
</div></div>
<div class='div-other'><a id='mulu271' />
<p class='h2'>送秘藏法師習靜紫阜<span class='note-inline'>(二絕)</span></p><p style="margin-left:0em;text-indent:0em;" class="lg-abnormal"><div class='lg-row'>昔悟生公說法來　鄮峰高䖏講堂開　談到新伊無字句　又携瓢笠入天台</div>
</p><p style="margin-left:0em;text-indent:0em;" class="lg-abnormal"><div class='lg-row'>頓辭闤闠訪名山　卓錫千峰翠靄間　數息觀成初入定　碧烟明月滿禪關</div>
</p></div>
<div class='div-other'><a id='mulu272' />
<p class='h2'>禮舍利塔贈無漏瓶公</p><p class="byline">釋傳學</p>
<div class="lg regular" style="margin-left:0em;"><div class='lg-row'>鄮峰鬱岧嶤　地僻鐘靈祕　霞色暎娑羅　泉聲流薜荔</div>
<div class='lg-row'>海濤和梵音　玉几清元思　窣堵蘊摩尼　如來真舍利</div>
<div class='lg-row'>翹勤共仰瞻　絢幻不思議　必信空諸緣　草頭皆現瑞</div>
<div class='lg-row'>山幽蘿月親　榻靜松風吹　香氣散竒葩　翠靄分禪肆</div>
<div class='lg-row'>吾兄有夙因　錫卓於兹地　更喜有神支　儀標清且粹</div>
<div class='lg-row'>願依適舊懷　何日將形寄　惜別意遲遲　行行猶把臂</div>
</div></div>
<div class='div-other'><a id='mulu273' />
<p class='h2'>遙瞻舍利塔送理公還四明</p><p class="byline">郭子章</p><p style="margin-left:0em;text-indent:0em;" class="lg-abnormal"><div class='lg-row'>蘭錡解來已十年　標心時在鄮峰巔　遙瞻赤堇雲千項　靜想金沙月半弦</div>
<div class='lg-row'>雙樹常敷蕭寺逈　孤幢無縫寳珠縣</div>
<div class='lg-row'>秋風瑟瑟天涯遠　佇看浮杯下甬川</div>
</p></div>
<div class='div-other'><a id='mulu274' />
<p class='h2'>贈無漏律師</p><p class="byline">沈明臣</p><p style="margin-left:0em;text-indent:0em;" class="lg-abnormal"><div class='lg-row'>天竺先生莫與齊　何如六祖住曹溪　化度十方皆靣北　總持三教盡歸西</div>
<div class='lg-row'>寳幢再見曇花落　玉几惟聞怖鴿棲</div>
<div class='lg-row'>憐駿櫪嘶支遁馬　談經牎聽宋公鷄　靈鰻井畔龍降鉢　鬼谷祠前虎印泥</div>
<div class='lg-row'>舍利閣成吾借問　虹梁日月許誰題</div>
</p></div>
<div class='div-other'><a id='mulu275' />
<p class='h2'>贈無漏上人</p><p class="byline">王穉登</p>
<div class="lg regular" style="margin-left:0em;"><div class='lg-row'>玉几山中寺　千峰鳥道斜　傳聞舍利塔　猶在育王家</div>
<div class='lg-row'>慧日懸多寳　祥雲護散花　師今脩廢剎　還擬聚河沙</div>
</div></div>
<div class='div-other'><a id='mulu276' />
<p class='h2'>送慧日、秘藏二師還玉几</p>
<div class="lg regular" style="margin-left:0em;"><div class='lg-row'>未遍金昌寺　思歸玉几峰　雨行朝荷笠　雲臥夜聽鐘</div>
<div class='lg-row'>間渡同浮葦　還山共指松　願瞻阿育塔　塵累未能從</div>
</div></div>
<div class='div-other'><a id='mulu277' />
<p class='h2'>玉几昇公禮吳中石像寄贈</p>
<div class="lg regular" style="margin-left:0em;"><div class='lg-row'>挂衲瞻雙像　持經禮百囬　聽猿過越嶺　隨鹿上蘇臺</div>
<div class='lg-row'>海月杯中渡　山雲錫上來　誰知病摩詰　四壁滿蒼苔</div>
</div></div>
<div class='div-other'><a id='mulu278' />
<p class='h2'>赴鄮峰瓶公華嚴道塲</p><p class="byline">屠隆</p>
<div class="lg regular" style="margin-left:0em;"><div class='lg-row'>慧遠住東林　中峰棲天目　迹與世俗冥　心將超凢俗</div>
<div class='lg-row'>師開華嚴藏　翻經集上足　永願持五戒　誓不住六欲</div>
<div class='lg-row'>我來一隨喜　身心去穢濁</div>
</div></div>
<div class='div-other'><a id='mulu279' />
<p class='h2'>贈無漏律師</p>
<div class="lg regular" style="margin-left:0em;"><div class='lg-row'>有漏人天果　無漏乃聖諦　脩梵超諸漏　漏盡成了義</div>
<div class='lg-row'>不徃亦不來　此理參尸棄　慧性破疑團　圓機導鄙滯</div>
<div class='lg-row'>應緣為眾生　辟支非所儗</div>
</div></div>
<div class='div-other'><a id='mulu280' />
<p class='h2'>贈無疆上座</p><p style="margin-left:0em;text-indent:0em;" class="lg-abnormal"><div class='lg-row'>人間甲子豈云多　無量僧祗是剎那　五色祥光呈舍利　九天花雨散曼陀</div>
<div class='lg-row'>月華香積聞鐘磬　梵宇經臺掛薜蘿</div>
<div class='lg-row'>久向遠師參佛印　片雲西去指恒河</div>
</p></div>
<div class='div-other'><a id='mulu281' />
<p class='h2'>贈慧日上人</p>
<div class="lg regular" style="margin-left:0em;"><div class='lg-row'>法性朗初日　心珠湛水源　非關懸獨照　兼以鑠群昏</div>
<div class='lg-row'>梵唄長松下　跏趺雙樹根　無明從此破　直入湼槃門</div>
</div></div>
<div class='div-other'><a id='mulu282' />
<p class='h2'>懷秘藏法師</p>
<div class="lg regular" style="margin-left:0em;"><div class='lg-row'>西來有祖意　吾欲問盧能　誰道珠藏髻　將無火是燈</div>
<div class='lg-row'>松間開寳藏　言下蹈金繩　花雨雲光法　何如碧眼僧</div>
</div></div>
<div class='div-other'><a id='mulu283' />
<p class='h2'>旅泊庵詩四首為秘藏法師賦</p><p style="margin-left:0em;text-indent:0em;" class="lg-abnormal"><div class='lg-row'>客舍春來花草香　爭如本地好風光　迷人忘却身為客　錯認并州是故鄉</div>
</p><p style="margin-left:0em;text-indent:0em;" class="lg-abnormal"><div class='lg-row'>一握尼珠照十方　到來火宅便清凉　天堂地獄憑君住　異類中行也不妨</div>
</p><p style="margin-left:0em;text-indent:0em;" class="lg-abnormal"><div class='lg-row'>結草為庵只暫棲　知師言下破群迷　他年幢葢來相迓　彈指金銀淨土西</div>
</p><p style="margin-left:0em;text-indent:0em;" class="lg-abnormal"><div class='lg-row'>原自西天印度來　因瞻舍利傍香臺　願師久住譚方等　朶朶蓮花舌上開</div>
</p></div>
<div class='div-other'><a id='mulu284' />
<p class='h2'>送秘藏上人省母</p><p style="margin-left:0em;text-indent:0em;" class="lg-abnormal"><div class='lg-row'>上人祝髪悟真空　法界三千入掌中　何䖏故鄉猶在夢　錫飛遙自海雲東</div>
</p><p style="margin-left:0em;text-indent:0em;" class="lg-abnormal"><div class='lg-row'>舍利光中禮法王　摩尼一點照迷方　暫時歸去親知問　新著袈裟有戒香</div>
</p></div>
<div class='div-other'><a id='mulu285' />
<p class='h2'>游阿育王寺</p><p class="byline">周應賓</p>
<div class="lg regular" style="margin-left:0em;"><div class='lg-row'>躡屫攀靈壑　披<span class='corr'>榛</span>問化城　嵐開山角紫　溜落水痕青</div>
<div class='lg-row'>細雨經花濕　踈風引幌輕　湏知無受想　方可證無生</div>
</div></div>
<div class='div-other'><a id='mulu286' />
<p class='h2'>屠田叔瞻禮舍利塔，獲睹瑞光，有詩見示，因憶昔年之遇，依韻和之</p><p style="margin-left:0em;text-indent:0em;" class="lg-abnormal"><div class='lg-row'>聞君鄮嶺禮空王　窣堵波中顯瑞光　日鏡天懸金作相　露盤地湧寳為粧</div>
<div class='lg-row'>何緣靈蛻留塵世　似有神燈現法堂</div>
<div class='lg-row'>我亦昔年登此殿　摩尼曾睹白毫祥</div>
</p></div>
<div class='div-other'><a id='mulu287' />
<p class='h2'>戯贈秘藏上人</p><p style="margin-left:0em;text-indent:0em;" class="lg-abnormal"><div class='lg-row'>春來無日不看山　匹馬孤雲任往還　却怪山僧也喜事　乞詩索字未曾閒</div>
</p></div>
<div class='div-other'><a id='mulu288' />
<p class='h2'>贈無漏上人</p><p class="byline">林祖述</p><p style="margin-left:0em;text-indent:0em;" class="lg-abnormal"><div class='lg-row'>偶到禪關坐夜分　數聲鐘磬隔林聞　當門古路遙通海　傍嶺孤松半入雲</div>
<div class='lg-row'>舍利靈光時隱見　娑羅雙影自繽紛</div>
<div class='lg-row'>高僧了悟如來意　一卷彌陀伴鹿群</div>
</p></div>
<div class='div-other'><a id='mulu289' />
<p class='h2'>重禮舍利</p><p class="byline">釋傳燈</p><p style="margin-left:0em;text-indent:0em;" class="lg-abnormal"><div class='lg-row'><span class='corr'>珍</span>函舍利育王封　寳殿重輝瑞靄濃　震旦皈依驩萬姓　金沙擁護躍雙龍</div>
<div class='lg-row'>泥洹門秀霜林樹　窣堵光吞玉几峰</div>
<div class='lg-row'>我亦比丘何宿幸　善來一再得遭逢</div>
</p></div>
<div class='div-other'><a id='mulu290' />
<p class='h2'>贈師弟瓶公</p><p style="margin-left:0em;text-indent:0em;" class="lg-abnormal"><div class='lg-row'>湼槃妙心無生決　甘露清涼離炎熱　慶喜盛將帝釋瓶　㧾持一滴無漏洩</div>
<div class='lg-row'>佛祖相傳傳至君　所期濁世開迷群</div>
<div class='lg-row'>問君何時致甘雨　蒼生久佇霑慈雲　玉几朝來多[(木-(企-止)+((人/人)*(人/人)))/大]氣　笑覯松間真舍利</div>
<div class='lg-row'>心非松兮松非心　於兹我見西來意</div>
<div class='lg-row'>此是如來秘密因　昔人寳重逾千鈞</div>
<div class='lg-row'>豈當等雨閻浮地　普令枯稿回陽春</div>
</p></div>
<div class='div-other'><a id='mulu291' />
<p class='h2'>送秘藏掩關紫阜</p><p style="margin-left:0em;text-indent:0em;" class="lg-abnormal"><div class='lg-row'>道者茆茨何䖏尋　跏趺應在萬松深　九峰山靄青蓮色　五峙雲空白業心</div>
<div class='lg-row'>迦葉頭陀身似鐡　文殊鎻子骨如金</div>
<div class='lg-row'>三年精進齊諸聖　名㧞叢林振古今</div>
</p></div>
<div class='div-other'><a id='mulu292' />
<p class='h2'>題慧日寒玉齋</p><p style="margin-left:0em;text-indent:0em;" class="lg-abnormal"><div class='lg-row'>山居結室愛團欒　[(木-(企-止)+((人/人)*(人/人)))/大]氣蕭蕭秀可飡　蔽日近成千箇玉　䕃人已釀九秋寒</div>
<div class='lg-row'>座中何䖏分空色　耳畔因之入諦觀</div>
<div class='lg-row'>賞鑒只湏支許軰　等閑未許借人看</div>
</p></div>
<div class='div-other'><a id='mulu293' />
<p class='h2'>宿秘藏聞復齋</p><p style="margin-left:0em;text-indent:0em;" class="lg-abnormal"><div class='lg-row'>本自無出欲何復　圓通法鼓成塗毒　一擊直教兩耳聾　自家觀音常在屋</div>
</p><p style="margin-left:0em;text-indent:0em;" class="lg-abnormal"><div class='lg-row'>夜半枝頭聞杜鵑　阿誰消息倩人傳　百千三昧渾閒事　且向毘盧頂上眠</div>
</p></div>
<div class='div-other'><a id='mulu294' />
<p class='h2'>送秘藏還育王，復招聖水度夏</p>
<div class="lg regular" style="margin-left:0em;"><div class='lg-row'>為道離師久　飄然歸四明　芒鞋歸路捷　瓦鉢杖頭輕</div>
<div class='lg-row'>莫畏天台遠　當思聖水清　來茲避炎暑　知舊謾為情</div>
</div></div>
<div class='div-other'><a id='mulu295' />
<p class='h2'>荅旅泊庵賓主偈</p><p style="margin-left:0em;text-indent:0em;" class="lg-abnormal"><div class='lg-row'>杖頭一鉢是生涯　到䖏乾坤悉我家　三界何人非旅泊　寂光無地不蓮花</div>
<div class='lg-row'>園中看竹誰論主　庵裡迎賔且喫茶</div>
<div class='lg-row'>自是一般頭與面　喚賔喚主總由他</div>
</p></div>
<div class='div-other'><a id='mulu296' />
<p class='h2'>送秘藏歸寜<span class='note-inline'>(二首)</span></p><p style="margin-left:0em;text-indent:0em;" class="lg-abnormal"><div class='lg-row'>出家何事更寜家　只為親年暮景斜　佛法人情能兩盡　君身已是白蓮花</div>
</p><p style="margin-left:0em;text-indent:0em;" class="lg-abnormal"><div class='lg-row'>誰箇眾生非我親　孝親端在孝精神　此心[這-言+歹]妄歸真日　大地都霑刼外春。</div>
</p></div>
<div class='div-other'><a id='mulu297' />
<p class='h2'>端陽日，與慧日、休遠過秘藏損巖，分韻賦詩，共紀其勝，得質韻</p>
<div class="lg regular" style="margin-left:0em;"><div class='lg-row'>久住天台山　任性飡芝木　偶來人世間　塵俗無堪詰</div>
<div class='lg-row'>喜爾二三子　邀我志超逸　愛此損巖幽　峰巒殊崒嵂</div>
<div class='lg-row'>巖下紆清流　寒冽甘於蜜　瀹荈會元言　跏趺耽靜謐</div>
<div class='lg-row'>嘉樹礙行雲　密篠障酷目　睥睨窺南山　松間玉几出</div>
<div class='lg-row'>古人一丘壑　餘生便可畢　矧此名山中　厥地舊稱吉</div>
<div class='lg-row'>殷勤問主人　何當營靜室　留我一蒲團　時來觀真實</div>
</div></div>
<div class='div-other'><a id='mulu298' />
<p class='h2'>結制日，同充庵法師及休遠、恒如送秘藏姪徃維揚訪郭太乙、陵舄昆玉</p>
<div class="lg regular" style="margin-left:0em;"><div class='lg-row'>已冥圓覺性　結制得慈航　楊柳田衣色　蓮華戒度香</div>
<div class='lg-row'>泉刀元是水　居士舊稱湯　不負空王願　重重舍利光</div>
</div></div>
<div class='div-other'><a id='mulu299' />
<p class='h2'>贈無漏上人</p><p class="byline">張邦伊</p><p style="margin-left:0em;text-indent:0em;" class="lg-abnormal"><div class='lg-row'>瓶公久慕是高僧　衣鉢天台悟大乗　本為名山遙卓錫　總持法界靜傳燈</div>
<div class='lg-row'>曇華拂拂神龍護　甘露紛紛夜鬼憑</div>
<div class='lg-row'>我欲追隨躋淨土　空林縹緲白雲層</div>
</p></div>
<div class='div-other'><a id='mulu300' />
<p class='h2'>送玉几昇公入天台</p>
<div class="lg regular" style="margin-left:0em;"><div class='lg-row'>幾日天台路　慈航趂好風　香燈色相外　水月有無中</div>
<div class='lg-row'>雙樹依禪室　千峰擁梵宮　經行心更寂　了了悟真空</div>
</div></div>
<div class='div-other'><a id='mulu301' />
<p class='h2'>禮鄮山舍利兼贈秘藏法師</p><p class="byline">曾鳳儀</p><p style="margin-left:0em;text-indent:0em;" class="lg-abnormal"><div class='lg-row'>暫息車塵躡草堂　因參舍利印空王　芬陀香落諸天翠　窣堵幽舒五色光</div>
<div class='lg-row'>踈磬謾隨蕉雨寂　閑雲猶帶竹風長</div>
<div class='lg-row'>通宵喜聽生公法　裊裊茶烟葢上方</div>
</p></div>
<div class='div-other'><a id='mulu302' />
<p class='h2'>贈瓶公住持舍利殿</p><p class="byline">釋傳如</p>
<div class="lg regular" style="margin-left:0em;"><div class='lg-row'>持將甘露水　大地蕩塵氛　皎皎含明月　霏霏吐白雲</div>
<div class='lg-row'>靈虚歸一相　寂照越多聞　舍利流寒玉　圓暉去可分</div>
</div></div>
<div class='div-other'><a id='mulu303' />
<p class='h2'>秘藏掩關紫阜</p>
<div class="lg regular" style="margin-left:0em;"><div class='lg-row'>結茅尋紫阜　息影借祗園　呪食猿窺鉢　翻經虎在門</div>
<div class='lg-row'>田衣分竹色　石几上苔痕　壇鏡交光䖏　毫端對至尊</div>
</div></div>
<div class='div-other'><a id='mulu304' />
<p class='h2'>送理公歸寜</p><p style="margin-left:0em;text-indent:0em;" class="lg-abnormal"><div class='lg-row'>白雲片片日西時　雲想慈親日想師　師誼親恩俱不負　五河歸去即蓮池</div>
</p><p style="margin-left:0em;text-indent:0em;" class="lg-abnormal"><div class='lg-row'>出門霜雪入門春　佛法人情自不論　大庾梅花開易落　且宜霜雪謾冝春</div>
</p></div>
<div class='div-other'><a id='mulu305' />
<p class='h2'>贈慧日昇公</p>
<div class="lg regular" style="margin-left:0em;"><div class='lg-row'>隣虚初剖䖏　海印自生光　不藉天為眼　還乗智作輪</div>
<div class='lg-row'>靈輝開積刼　朗照發圓因　夢識從今斷　千光道愈新</div>
</div></div>
<div class='div-other'><a id='mulu306' />
<p class='h2'>禮舍利塔赴藏公之約<span class='note-inline'>(三首)</span></p><p class="byline">屠本畯</p>
<div class="lg regular" style="margin-left:0em;"><div class='lg-row'>年華今七十　日月遞環縆　自顧風流减　空知老態增</div>
<div class='lg-row'>避喧來寳地　禮懴埒高僧　師但無言示　期予遣愛憎</div>
</div>
<div class="lg regular" style="margin-left:0em;"><div class='lg-row'>藏公曾久約　舍利始來參　曉殿開晨旭　秋山捲夕嵐</div>
<div class='lg-row'>共尋烏石古　自笑白頭憨　永夜雲房宿　名言次苐探</div>
</div>
<div class="lg regular" style="margin-left:0em;"><div class='lg-row'>東塔倚名山　籐蘿委曲攀　佛光浮日逈　仙嶠到秋閒</div>
<div class='lg-row'>裹足行來易　擔簦上不難　來朝[這-言+歹]城郭　應帶嶺雲還</div>
</div></div>
<div class='div-other'><a id='mulu307' />
<p class='h2'>送鄮山理公宣州省母</p><p class="byline">馮夢禎</p><p style="margin-left:0em;text-indent:0em;" class="lg-abnormal"><div class='lg-row'>宣州幾度望明州　舍利茫茫不易求　今日鄮峰高䖏望　白雲深䖏是宣州</div>
</p></div>
<div class='div-other'><a id='mulu308' />
<p class='h2'>游玉几</p><p class="byline">張邦侗</p><p style="margin-left:0em;text-indent:0em;" class="lg-abnormal"><div class='lg-row'>玉几憑陵雙樹前　流雲駐錫自年年　經行無礙青山濶　施食長看白鳥旋</div>
<div class='lg-row'>晨起覺華開首座　夜來慧炬照初禪</div>
<div class='lg-row'>定囬每見空中影　舍利光騰五淨天</div>
</p></div>
<div class='div-other'><a id='mulu309' />
<p class='h2'>訪無漏律師</p><p style="margin-left:0em;text-indent:0em;" class="lg-abnormal"><div class='lg-row'>野寺聞經已悟空　祗園此日訪高蹤　扶踈雙樹清隂合　縹緲層臺翠靄封</div>
<div class='lg-row'>彈指西方應有待　浮杯東海定相從</div>
<div class='lg-row'>古來細說非文字　山自嶙峋水自春</div>
</p></div>
<div class='div-other'><a id='mulu310' />
<p class='h2'>寄懷損巖理公上座</p>
<div class="lg regular" style="margin-left:0em;"><div class='lg-row'>不見支郎面　傳聞入萬山　閒雲朝出岫　白月夜臨關</div>
<div class='lg-row'>石几緣苔緑　田衣上蘚斑　從來無一字　肯許落人間</div>
</div></div>
<div class='div-other'><a id='mulu311' />
<p class='h2'>將卜草堂於玉几先寄無漏律師</p><p class="byline">聞龍</p>
<div class="lg regular" style="margin-left:0em;"><div class='lg-row'>褊性難偕俗　塵勞合避喧　買山依老衲　習靜借祗園</div>
<div class='lg-row'>已信無生樂　還嗟有待煩　不湏弛酒戒　吾謹謝芳樽</div>
</div></div>
<div class='div-other'><a id='mulu312' />
<p class='h2'>贈鄮山秘藏法師</p>
<div class="lg regular" style="margin-left:0em;"><div class='lg-row'>玉几何年寺　金仙幾葉孫　辨才窮義海　慧業重空門</div>
<div class='lg-row'>千里飡風至　諸方避席言　無論出三界　已羨眾中尊</div>
</div></div>
<div class='div-other'><a id='mulu313' />
<p class='h2'>懷慧日上人</p>
<div class="lg regular" style="margin-left:0em;"><div class='lg-row'>自[這-言+歹]東林策　恒懷彼上人　茗甌精自喜　香谷逈誰隣</div>
<div class='lg-row'>貌古心無竸　詩工語聿新　清標何所似　山色共嶙峋</div>
</div></div>
<div class='div-other'><a id='mulu314' />
<p class='h2'>送玉几理公歸宣州省母<span class='note-inline'>(二首)</span></p><p style="margin-left:0em;text-indent:0em;" class="lg-abnormal"><div class='lg-row'>才向天台[這-言+歹]四明　又將飛錫指宣城　韶光滿眼都無著　只有閑雲結伴行</div>
</p><p style="margin-left:0em;text-indent:0em;" class="lg-abnormal"><div class='lg-row'>出家何事更思家　千里寜親不憚賖　聞道世尊兠率上　也曾說法度摩耶</div>
</p></div>
<div class='div-other'><a id='mulu315' />
<p class='h2'>送慧日上人訪王百谷</p>
<div class="lg regular" style="margin-left:0em;"><div class='lg-row'>維摩方丈室　師去挹清芬　若見譚元詣　應㽞坐夜分</div>
<div class='lg-row'>道心涼似月　詩思鬱如雲　歸日多新詠　旃檀字字聞</div>
</div></div>
<div class='div-other'><a id='mulu316' />
<p class='h2'>贈秘藏理公</p><p class="byline">柴以觀</p><p style="margin-left:0em;text-indent:0em;" class="lg-abnormal"><div class='lg-row'>娑羅林裡靜廬深　不為安禪廢朗吟　自有方塘棲定水　能無半偈覓知音</div>
<div class='lg-row'>佛留金粟光千古　僧閉雲房對一琹</div>
<div class='lg-row'>[書-曰+皿]日忘言悟三昧　西風颯颯起庭隂</div>
</p></div>
<div class='div-other'><a id='mulu317' />
<p class='h2'>過道謙上人蒙泉居</p>
<div class="lg regular" style="margin-left:0em;"><div class='lg-row'>方池一泓水　獨對見禪心　月入光如定　風來色更深</div>
<div class='lg-row'>軍持和柳潤　淨供帶花侵　自有安禪法　魚龍聽梵音</div>
</div></div>
<div class='div-other'><a id='mulu318' />
<p class='h2'>玉几歌贈秘藏法師<span class='note-inline'>(有引)</span></p><p style="margin-left:0em;text-indent:2em">理公卓錫鄮峰，演法草堂，海眾雲臨，天花幾落。謹作歌行以贈之。（陳王賔）</p>
<p style="margin-left:0em;text-indent:0em;" class="lg-abnormal"><div class='lg-row'>玉几之山青無瑕　列峰南砰護釋迦　釋迦舍利湧地出　光放車輪現五色</div>
<div class='lg-row'>靈鰻隱金沙　慧燈懸蘿壁</div>
<div class='lg-row'>傳來竒異幾千禩　代有高僧說真諦　于今台教宗覺師　鉢傳無漏佛授記</div>
<div class='lg-row'>杯渡敬亭雲　笠重吳山雨</div>
<div class='lg-row'>掩關入紫阜　開講憑玉几　天女曼陀花　散作功德水</div>
<div class='lg-row'>余亦慕之深饑渴　一夜飛渡鑑湖月　與師煑茗話無生　却咲鑑湖月盈缺</div>
<div class='lg-row'>玉几屏　婆羅窟　獅兮象兮森成列</div>
<div class='lg-row'>如來金臂舒　毫光白於雪　我欲移家玉几峰　請師豫拂生公石</div>
</p></div>
<div class='div-other'><a id='mulu319' />
<p class='h2'>旅泊庵賦為秘藏法師</p><p class="byline">沈泰鴻</p>
<div class="lg regular" style="margin-left:0em;"><div class='lg-row'>三界如旅泊　已泊安得旅　究竟如是觀　三界無泊䖏</div>
<div class='lg-row'>理公築一庵　兀然獨棲止　及至無所還　誰復別為主</div>
<div class='lg-row'>萬千獅子座　丈室貯如許　為室為不室　亦貯亦不貯</div>
<div class='lg-row'>廣額屠兒刀　韋馱尊天杵　爛卻虚空時　實無可告汝</div>
</div></div>
<div class='div-other'><a id='mulu320' />
<p class='h2'>登育王上塔</p><p class="byline">盧澐</p>
<div class="lg regular" style="margin-left:0em;"><div class='lg-row'>偶動躋攀興　危登上塔巔　語聲飛鳥外　人影斷雲邊</div>
<div class='lg-row'>夕照低臨海　寒流遠下田　山房隱深竹　誰為訪幽禪</div>
</div></div>
<div class='div-other'><a id='mulu321' />
<p class='h2'>攤書</p><p style="margin-left:0em;text-indent:0em;" class="lg-abnormal"><div class='lg-row'>玉几當山寺　幽人坐更宜　開書日欲午　鶴動青松枝</div>
</p></div>
<div class='div-other'><a id='mulu322' />
<p class='h2'>與無漏師夜坐</p><p class="byline">釋傳慧</p><p style="margin-left:0em;text-indent:0em;" class="lg-abnormal"><div class='lg-row'>上方清曉月如弦　靜對高師兩默然　爐篆成雲流半壁　巖花似雨散諸天</div>
<div class='lg-row'>沉沉法鼓空中應　隱隱香幢海外懸</div>
<div class='lg-row'>情景逐人非易遣　欲同林下結三椽</div>
</p></div>
<div class='div-other'><a id='mulu323' />
<p class='h2'>送慧日上座游錢唐聖果寺</p><p style="margin-left:0em;text-indent:0em;" class="lg-abnormal"><div class='lg-row'>去年我渡錢唐東　憶師掛搭華頂峰　頂峰去天僅數尺　崕屋盡在烟霞中</div>
<div class='lg-row'>欲徃從之無覓䖏　空思斧鑿開洪濛</div>
<div class='lg-row'>惆悵歸來依舊广　雪壓高松門晝掩　開門喜爾亦旋歸　碧眼雙睛電光閃</div>
<div class='lg-row'>氷結芒鞋踏更堅　雲連布衲濃於染</div>
<div class='lg-row'>四相遷流歲忽過　剎那春盡落花多</div>
<div class='lg-row'>送師又向錢唐去　江上招提隱碧蘿　信知去住真無著　或徃或來如有約</div>
<div class='lg-row'>煩師為我報山靈　我亦來朝整行腳</div>
</p></div>
<div class='div-other'><a id='mulu324' />
<p class='h2'>題秘藏法兄旅泊庵</p><p style="margin-left:0em;text-indent:0em;" class="lg-abnormal"><div class='lg-row'>三界兮非安　師胡為兮棲托　或眾生兮可憐　誓應身兮旅泊</div>
<div class='lg-row'>依舍利兮放光　同惠逹兮酬酢　泉飲兮妙喜之妙　果證兮樂邦之樂</div>
<div class='lg-row'>共期台教兮中興　爭疑智者兮復作</div>
<div class='lg-row'>余幸藉師以同時　寜棄闡提兮濩落</div>
</p></div>
<div class='div-other'><a id='mulu325' />
<p class='h2'>隨喜舍利<span class='note-inline'>(二絕)</span></p><p class="byline">羅大紘</p><p style="margin-left:0em;text-indent:0em;" class="lg-abnormal"><div class='lg-row'>旃檀塔內隱金鐘　舍利中藏寳色重　隨好光明隨䖏是　山頭初日照蒼松</div>
</p><p style="margin-left:0em;text-indent:0em;" class="lg-abnormal"><div class='lg-row'>平生蹤跡滿天涯　赤堇徘徊轉法華　自是道人多浪跡　龍門太史未堪誇</div>
</p></div>
<div class='div-other'><a id='mulu326' />
<p class='h2'>送理公之金陵</p><p class="byline">釋真源</p>
<div class="lg regular" style="margin-left:0em;"><div class='lg-row'>始遂登山約　偏從此日分　杖頭懸白拂　足底踏浮雲</div>
<div class='lg-row'>千里惟心近　孤身與道群　石頭城下路　踪跡早相聞</div>
</div></div>
<div class='div-other'><a id='mulu327' />
<p class='h2'>贈無漏開士</p><p class="byline">胡隱蓮</p><p style="margin-left:0em;text-indent:0em;" class="lg-abnormal"><div class='lg-row'>草广高棲不出山　白雲長日伴松間　飜殘貝葉香銷篆　坐破蒲團月滿關</div>
<div class='lg-row'>優鉢花開圓淨業　莎蘿樹現妙慈顏</div>
<div class='lg-row'>禪心寂靜真常樂　非有非無無去還</div>
</p></div>
<div class='div-other'><a id='mulu328' />
<p class='h2'>秘藏法師出關紫阜，卓錫鄮峰，扁其居曰「旅泊」。余訪師，寄宿其䖏，遂以二偈問之</p><p class="byline">李麟</p><p style="margin-left:0em;text-indent:0em;" class="lg-abnormal"><div class='lg-row'>旅泊庵中主宰誰　主人寜復更云歸　不歸旅泊名違義　歸去庵中主又非</div>
</p><p style="margin-left:0em;text-indent:0em;" class="lg-abnormal"><div class='lg-row'>旅泊庵中孰是賓　問離故國幾多春　個中未得真消息　漠漠窮途愁殺人</div>
</p></div>
<div class='div-other'><a id='mulu329' />
<p class='h2'>訊無漏師掩關</p><p class="byline">釋宏灝</p><p style="margin-left:0em;text-indent:0em;" class="lg-abnormal"><div class='lg-row'>心同流水日閒閒　無復游行到世間　一入定中忘白日　不知門外有青山</div>
<div class='lg-row'>衲披竹架雲千片　杖倚松床月半鐶</div>
<div class='lg-row'>最是機鋒難可犯　夜深堅坐挹慈顏</div>
</p></div>
<div class='div-other'><a id='mulu330' />
<p class='h2'>寄慧日、秘藏</p>
<div class="lg regular" style="margin-left:0em;"><div class='lg-row'>棲遲江舍久　江上幾廻潮　不信秋將半　居然暑未消</div>
<div class='lg-row'>翻風庭葉亂　浥露砌花嬌　二朗經時別　何能慰寂寥</div>
</div></div>
<div class='div-other'><a id='mulu331' />
<p class='h2'>與無漏師夜坐</p><p class="byline">釋佛引</p><p style="margin-left:0em;text-indent:0em;" class="lg-abnormal"><div class='lg-row'>高齋遙在翠雲中　時有經聲滿碧空　九曲苔泉縈砌緑　一龕松火出林紅</div>
<div class='lg-row'>隔窗墖影留殘月　過壑鈴音散曉風</div>
<div class='lg-row'>未解闡提存佛性　細將常理問生公</div>
</p></div>
<div class='div-other'><a id='mulu332' />
<p class='h2'>宿祕藏旅泊庵</p>
<div class="lg regular" style="margin-left:0em;"><div class='lg-row'>習靜來空谷　安禪借化城　古藤縈壁紫　輭草積牀平</div>
<div class='lg-row'>潭浚魚龍穩　林空虎豹驚　亂蟲悲露冷　老樹動秋聲</div>
<div class='lg-row'>嵐重增寒氣　峰高掩月明　幽然諸念盡　頓使一身輕</div>
<div class='lg-row'>別院堪同隱　長廊不礙行　深公休見笑　甘負買山名</div>
</div></div>
<div class='div-other'><a id='mulu333' />
<p class='h2'>城南晚眺，同慧日、秘藏</p>
<div class="lg regular" style="margin-left:0em;"><div class='lg-row'>前登城南樓　眺逈空八極　鴻雁多哀音　林莾鬱寒色</div>
<div class='lg-row'>秋[書-曰+皿]海風高　驚濤走天黑　夕陽界悲泉　孤燒明廣澤</div>
<div class='lg-row'>逝川無回波　歸鳥無停翼　感此百歲期　瞥眼一瞬息</div>
<div class='lg-row'>眇茲有漏軀　流浪復何益　二朗實同心　相將離火宅</div>
</div></div>
<div class='div-other'><a id='mulu334' />
<p class='h2'>送秘藏之西昌訪郭太乙、陵舄諸居士</p><p style="margin-left:0em;text-indent:0em;" class="lg-abnormal"><div class='lg-row'>金策遙來玉几峰　江干秋色老芙容　東辭蜃海千餘里　西歷烟城百二重</div>
<div class='lg-row'>㠶捲忽驚殘夜雨　烏啼休憶故鄉鐘</div>
<div class='lg-row'>此行陶陸忻相遇　應繼栽運慧遠踪</div>
</p></div>
<div class='div-other'><a id='mulu335' />
<p class='h2'>訪無漏師掩關不值</p><p class="byline">潘萬化</p>
<div class="lg regular" style="margin-left:0em;"><div class='lg-row'>逢師初入定　寂寂鎻禪關　靜觀凝氷水　枯心坐雪山</div>
<div class='lg-row'>清風飜貝葉　寒月照慈顏　無地通參問　藏機自徃還</div>
</div></div>
<div class='div-other'><a id='mulu336' />
<p class='h2'>禮阿育王寺舍利寳塔偈，同聞隱鱗、李次公二居士作</p><p class="byline">釋圓復</p><p style="margin-left:0em;text-indent:0em;" class="lg-abnormal"><div class='lg-row'>我過育王　瞻禮舍利　洗心泣血　五體投地　從無始來　未曾見是</div>
<div class='lg-row'>光明變幻　不可思議　或現金光　或現紫氣</div>
<div class='lg-row'>肉眼不同　色相故異　我唯諦觀　究竟妙義　如來法身　何去何住</div>
<div class='lg-row'>不變者常　見變非偽　此理淵<span class='corr'>博　</span>請問居士</div>
</p></div>
<div class='div-other'><a id='mulu337' />
<p class='h2'>夜坐瓶師方丈</p><p style="margin-left:0em;text-indent:0em;" class="lg-abnormal"><div class='lg-row'>老師方丈俯幽岑　靜夜縣燈演法音　月色平臨山殿逈　鐘聲遙度海雲深</div>
<div class='lg-row'>繩牀許我長容膝　寳地蒙師遍布金</div>
<div class='lg-row'>何用更遊煙水外　方知身在逝多林</div>
</p></div>
<div class='div-other'><a id='mulu338' />
<p class='h2'>結夏育王寺，同慧日、秘藏</p><p style="margin-left:0em;text-indent:0em;" class="lg-abnormal"><div class='lg-row'>山高暑氣薄松堂　松下經行散眾香　世事我今初解脫　法門君不病津梁</div>
<div class='lg-row'>身同草露湏臾在　心與溪雲日夜凉</div>
<div class='lg-row'>願借蒲團三尺地　殷勤長禮法中王</div>
</p></div>
<div class='div-other'><a id='mulu339' />
<p class='h2'>旅泊庵為秘藏師兄賦</p>
<div class="lg regular" style="margin-left:0em;"><div class='lg-row'>人生葢載間　何日非旅泊　朝向客亭遊　暮投傳舍宿</div>
<div class='lg-row'>不思歸故鄉　擾擾勞行役　所幸法王子　現身於五濁</div>
<div class='lg-row'>憫念諸眾生　水泡與風燭　示跡等僑居　利人總華屋</div>
<div class='lg-row'>欲盡閻浮提　同歸極樂國　情境既兩忘　妙明斯具足</div>
</div></div>
<div class='div-other'><a id='mulu340' />
<p class='h2'>同幽溪大師、慧日游秘藏損岩</p>
<div class="lg regular" style="margin-left:0em;"><div class='lg-row'>從事講筵罷　乃為山水期　眷言陟損岩　開鑿亦何竒</div>
<div class='lg-row'>叠石亂雲影　曲澗流澄漪　呼童掃石坐　山翠落我衣</div>
<div class='lg-row'>烹茶恣賞玩　日夕澹忘歸　主人修淨業　方將結茅茨</div>
<div class='lg-row'>選勝不易得　亟宜遂所思　白雲分一片　與我同棲遲</div>
</div></div>
<div class='div-other'><a id='mulu341' />
<p class='h2'>貽三支集與益道謙</p><p style="margin-left:0em;text-indent:0em;" class="lg-abnormal"><div class='lg-row'>松風吹帶　山月在簾　一吟一詠　惟我道謙</div>
</p></div>
<div class='div-other'><a id='mulu342' />
<p class='h2'>送秘藏兄之維揚訪郭太乙、陵舄</p>
<div class="lg regular" style="margin-left:0em;"><div class='lg-row'>君去維揚郡　雲山路幾重　手携慈竹杖　人訪郭林宗</div>
<div class='lg-row'>渡水分芳草　擔雲出曉鐘　今朝摩頂別　應念嶺頭松</div>
</div></div>
<div class='div-other'><a id='mulu343' />
<p class='h2'>前題</p><p class="byline">釋正性</p>
<div class="lg regular" style="margin-left:0em;"><div class='lg-row'>君向維揚去　吾將白下遊　錫飛如野鶴　杯渡若輕鷗</div>
<div class='lg-row'>楊柳千行綠　蒹葭兩岸幽　願言宏祖道　法雨遍閻浮</div>
</div></div>
<div class='div-other'><a id='mulu344' />
<p class='h2'>前題</p><p class="byline">釋受職</p>
<div class="lg regular" style="margin-left:0em;"><div class='lg-row'>維揚在何䖏　吳越到江分　㠶挂千江月　衣披萬壑雲</div>
<div class='lg-row'>忘機鷗作隊　說法石為群　佇想歸來日　松堂鐘磬聞</div>
</div></div>
<div class='div-other'><a id='mulu345' />
<p class='h2'>謁四明廣利寺舍利塔</p><p class="byline">郭孔太</p>
<div class="lg regular" style="margin-left:0em;"><div class='lg-row'>間關尋舍利　禮倍勤劬　龍擁千花座　光搖七寳珠</div>
<div class='lg-row'>吉雲封古寺　海月印浮屠　玉几烟霞勝　何心問二姑</div>
</div></div>
<div class='div-other'><a id='mulu346' />
<p class='h2'>同檀燕徐觀察、石梁陶孝亷禮東海鄮峰，宿理公白雲竹院</p><p style="margin-left:0em;text-indent:0em;" class="lg-abnormal"><div class='lg-row'>海外追隨事采真　何緣傾盖自相親　同尋赤堇金仙塔　共禮白華大士身</div>
<div class='lg-row'>風韻何如下榻客　高標不减攅眉人</div>
<div class='lg-row'>歡逢坐話無生理　落落閻浮喜問津</div>
</p></div>
<div class='div-other'><a id='mulu347' />
<p class='h2'>玉几秘藏法師小園夜坐，次韻奉答</p>
<div class="lg regular" style="margin-left:0em;"><div class='lg-row'>小隱傲雲壑　柴門鎻翠蘿　囊泉師長者　病榻學維摩</div>
<div class='lg-row'>山靜瀑聲鬧　人閑鳥語多　蒲團無別話　共坐夜如何</div>
</div></div>
<div class='div-other'><a id='mulu348' />
<p class='h2'>禮鄮山設利塔</p><p class="byline">郭孔陵</p><p style="margin-left:0em;text-indent:0em;" class="lg-abnormal"><div class='lg-row'>鄮峰嶻嶪插東洋　隱隱傘雲起雁堂　窣堵湧來晉代跡　梵輪猶帶六朝香</div>
<div class='lg-row'>鬼工細細鏤竒相　帝網重重吐異灮</div>
<div class='lg-row'>佛事千年如一日　可憐浮世幾滄桑</div>
</p></div>
<div class='div-other'><a id='mulu349' />
<p class='h2'>游育王寺贈秘藏法師</p><p style="margin-left:0em;text-indent:0em;" class="lg-abnormal"><div class='lg-row'>東來佳氣蔚滄溟　雲壑幽尋俛碧櫺　乳湧金沙蘚陣散　香生玉几菌樓冥</div>
<div class='lg-row'>霏霏璚屑支郎麈　滴滴醍醐帝釋瓶</div>
<div class='lg-row'>師受崛山親付囑　好將設利作藩屏</div>
</p></div>
<div class='div-other'><a id='mulu350' />
<p class='h2'>春日同玉几理公羅寳網舟中即事</p>
<div class="lg regular" style="margin-left:0em;"><div class='lg-row'>皷枻春江上　春光兩岸明　臥查窺奔嶨　委練浣飛楹</div>
<div class='lg-row'>送難譚鋒迅　催詩筆陣迎　夷猶沙嶼裡　茗盌狎鷗盟</div>
</div></div>
<div class='div-other'><a id='mulu351' />
<p class='h2'>銕佛寺同理公夜坐</p>
<div class="lg regular" style="margin-left:0em;"><div class='lg-row'>更闌鐘磬靜　寂寂梵王家　茗荈深譚夜　池塘初吠蛙</div>
<div class='lg-row'>龕燈空落燼　厨火漫沙　禪坐輕寒動　隔林起曙鴉</div>
</div></div>
<div class='div-other'><a id='mulu352' />
<p class='h2'>理公以散花室詩見投，依次用本韻奉答</p>
<div class="lg regular" style="margin-left:0em;"><div class='lg-row'>丈室高僧集　軍持挂蔦蘿　新詩驚木客　密語攝槃陀</div>
<div class='lg-row'>丘壑鄮山勝　煙霞越海多　不嫌荒逕僻　重過意云何</div>
</div></div>
<div class='div-other'><a id='mulu353' />
<p class='h2'>舍利塔<span class='note-inline'>(育王山十詠)</span></p><p class="byline">樂長卿</p><p style="margin-left:0em;text-indent:0em;" class="lg-abnormal"><div class='lg-row'>八萬四千真舍利　奉之一顆一浮屠　西來駐此開慈化　香裡常看現寳珠</div>
</p></div>
<div class='div-other'><a id='mulu354' />
<p class='h2'>玉几峰</p><p style="margin-left:0em;text-indent:0em;" class="lg-abnormal"><div class='lg-row'>寳殿當頭瑞氣多　好峯如几玉初磨　山靈想有酥酡供　當戶敷陳禮佛陀</div>
</p></div>
<div class='div-other'><a id='mulu355' />
<p class='h2'>金沙井</p><p style="margin-left:0em;text-indent:0em;" class="lg-abnormal"><div class='lg-row'>金沙耀日水溶溶　中有靈鰻解化龍　親見旱時曾應禱　山川六月雨漫空</div>
</p></div>
<div class='div-other'><a id='mulu356' />
<p class='h2'>仙書巖</p><p style="margin-left:0em;text-indent:0em;" class="lg-abnormal"><div class='lg-row'>才公坤是何代人　名<span class='corr'>鑴</span>巖石尚如新　摩挲老眼看不足　山鳥一聲天地春</div>
</p></div>
<div class='div-other'><a id='mulu357' />
<p class='h2'>佛跡</p><p style="margin-left:0em;text-indent:0em;" class="lg-abnormal"><div class='lg-row'>面如滿月色如金　萬德融通俱此心　不是腳跟堅似鐡　如何踏得石頭深</div>
</p></div>
<div class='div-other'><a id='mulu358' />
<p class='h2'>七佛潭</p><p style="margin-left:0em;text-indent:0em;" class="lg-abnormal"><div class='lg-row'>烏石庵前澗水深　一泓寒水空人心　此時古佛曾涓滴　留得清名直至今</div>
</p></div>
<div class='div-other'><a id='mulu359' />
<p class='h2'>大權洞</p><p style="margin-left:0em;text-indent:0em;" class="lg-abnormal"><div class='lg-row'>山椒古洞閴無塵　雲物深藏護塔神　歲月雖長人跡少　一番花發一番春</div>
</p></div>
<div class='div-other'><a id='mulu360' />
<p class='h2'>承恩閣</p><p style="margin-left:0em;text-indent:0em;" class="lg-abnormal"><div class='lg-row'>山僧入覲語投機　奎畫聮篇出禁闈　欲向招提彰聖德　雲端甍棟尚翬飛</div>
</p></div>
<div class='div-other'><a id='mulu361' />
<p class='h2'>涌現巖</p><p style="margin-left:0em;text-indent:0em;" class="lg-abnormal"><div class='lg-row'>萬山深䖏石如床　寳塔西來向此藏　珍重獵師誠念切　自然雲裡露毫光</div>
</p></div>
<div class='div-other'><a id='mulu362' />
<p class='h2'>妙喜泉</p><p style="margin-left:0em;text-indent:0em;" class="lg-abnormal"><div class='lg-row'>水光心境兩無蹤　過鳥行雲亦是空　可是老僧親會得　故留一鑑表清風</div>
</p></div></div>
<div class='div-other'><p class="head1">明州阿育王山志第十下卷目錄</p>

<ul class="">
<li>玉几晨鐘　<span class="note-inline">(釋正昇)</span></li>

<li>高明大師開講<span class="note-inline">(《法華》)</span>奉寄</li>

<li>寒玉題畫松</li>

<li>荅胡隱蓮居士</li>

<li>同秘藏法師望海</li>

<li>贈印詮住雲居</li>

<li>送古修入雪竇</li>

<li>和施九岳韻贈秘藏</li>

<li>寄隱蓮居士</li>

<li>送張君平北上</li>

<li>瓊臺雙闕</li>

<li>同鄮山游桃源洞</li>

<li>偶逢南海友隱石梁</li>

<li>同西來觀瀑布</li>

<li>晚秋偕藏公㳺法輪寺</li>

<li>清凉留別秘藏<span class="note-inline">(二首)</span></li>

<li>夏日遇休遠大善寺</li>

<li>雪中坐緑筠軒</li>

<li>聽講罷邀友晚步</li>

<li>聖果寺留別慧舟</li>

<li>春日過竹林精舍</li>

<li>高明寺對月同文心</li>

<li>贈照瞿師住鶴林寺</li>

<li>登千佛閣</li>

<li>石城寄秘藏</li>

<li>送秘藏入吳</li>

<li>靜坐</li>

<li>贈景陽師</li>

<li>雨霽同秘藏山行</li>

<li>雨中訪潘玄素居士不值</li>

<li>雨中夜坐</li>

<li>寄懷歸台麓使君</li>

<li>聞鐘聲寄隱鱗居士</li>

<li>喜季修至</li>

<li>遲繼西兄不至</li>

<li>懷秘藏</li>

<li>同道謙夜坐<span class="note-inline">(四首)</span></li>

<li>山居喜雨</li>

<li>憶母</li>

<li>山居<span class="note-inline">(二首)</span></li>

<li>懷聞隱鱗居士</li>

<li>幽溪大師講經紫阜　<span class="note-inline">(鄮山釋正理著)</span></li>

<li>別包桂海</li>

<li>關中留慧日師兄</li>

<li>寄王叔晦</li>

<li>春日遲繼西</li>

<li>宿湖南懷慧日</li>

<li>寄懷胡萊儔隱士</li>

<li>曉鐘</li>

<li>春日同張孺愿、西來、空波、休遠、敬中泛舟南郊得間字</li>

<li>寄張明蛟</li>

<li>應潘玄素居士齋</li>

<li>金鵞潭聽泉示道謙<span class="note-inline">(四首)</span></li>

<li>雪霽</li>

<li>過湖南遠公片石齋</li>

<li>贈天台高明寺文心教公</li>

<li>雨夜孤燈</li>

<li>山中即事</li>

<li>同玄素、慧日坐松下得清字</li>

<li>喜雨</li>

<li>廣慈園贈郭太乙社長</li>

<li>題郭陵舄居士散花室</li>

<li>送郭世忠金吾之錦衣任</li>

<li>雨中同郭陵舄、羅寳䋄舟中茶話</li>

<li>同廬山杲、育二公六度庵看月得清字</li>

<li>層溪懷隱鱗社長<span class="note-inline">(二首)</span></li>

<li>匡廬懷潘象易<span class="note-inline">(二首)</span></li>

<li>游金牛寺訪度公</li>

<li>初夏懷西來</li>

<li>澄江懷休遠</li>

<li>銕佛</li>

<li>同友晚登翠峰訪朗公</li>

<li>贈無著師</li>

<li>層溪喜白石育公見過<span class="note-inline">(二首)</span></li>

<li>同和六過太虚觀</li>

<li>同郭世光、覺予晚過層溪<span class="note-inline">(二首)</span></li>

<li>贈湯箕仲<span class="note-inline">(四首)</span></li>
</ul></div>
<p class='juan'><a id='mulu363' />明州阿育王山志卷第十下</p><p class="byline">泰和　郭子章　相奎父　選</p><p class="byline">鄞邑　聞龍　隱鱗父　校</p>
<div class='div-other'><a id='mulu364' />
<div class='div-other'><a id='mulu365' />
<p class='h2'>玉几晨鐘</p><p class="byline">釋正昇</p>
<div class="lg regular" style="margin-left:0em;"><div class='lg-row'>山寺起晨鐘　響徹驚大地　勞勞夢中人　循聲懷擬議</div>
<div class='lg-row'>不了性周圓　生滅自淪滯　滅卻有無想　於兹見常住</div>
<div class='lg-row'>萬籟總玄音　諸塵皆玅義　豈唯夢識離　兼亦成尸棄</div>
</div></div>
<div class='div-other'><a id='mulu366' />
<p class='h2'>高明大師開講《法華》奉寄</p>
<div class="lg regular" style="margin-left:0em;"><div class='lg-row'>吾師開講處　萬壑翠微隂　雲白歸華屋　風清徹梵音</div>
<div class='lg-row'>天龍咸接足　緇素共傾心　權假蓮為喻　莊嚴地是金</div>
<div class='lg-row'>定餘香霧濕　講罷赤霞深　未卜酬恩日　多慙反哺禽</div>
<div class='lg-row'>昔從山水別　幾見嵗時侵　應念窮兒乞　衣珠慰陸沉</div>
</div></div>
<div class='div-other'><a id='mulu367' />
<p class='h2'>寒玉題畫松</p>
<div class="lg regular" style="margin-left:0em;"><div class='lg-row'>孤松嵓畔立　落落倚欄干　一自毫端寫　時從紙上看</div>
<div class='lg-row'>高將出霄漢　老已耐霜寒　更染香煙翠　泠泠秀可餐</div>
</div></div>
<div class='div-other'><a id='mulu368' />
<p class='h2'>答胡隱蓮居士</p>
<div class="lg regular" style="margin-left:0em;"><div class='lg-row'>幽居萬木深　不與世浮沉　白日消塵慮　青山長道心</div>
<div class='lg-row'>霜林經雨潤　碧殿入雲陰　更得陶潜句　頻吟豁素襟</div>
</div></div>
<div class='div-other'><a id='mulu369' />
<p class='h2'>同秘藏法師登方山望海</p>
<div class="lg regular" style="margin-left:0em;"><div class='lg-row'>不失三生約　登高望海東　潮回江國晚　雲散洞門空</div>
<div class='lg-row'>萬壑寒泉白　千峰霜葉紅　盤桓忘去住　譚笑九霄中</div>
</div></div>
<div class='div-other'><a id='mulu370' />
<p class='h2'>贈印詮住雲居庵</p>
<div class="lg regular" style="margin-left:0em;"><div class='lg-row'>結屋與雲連　星河落檻前　高峰華頂月　曲澗石橋泉</div>
<div class='lg-row'>寒鳥窺朝飰　霜猿伴夜禪　總知無俗事　遙想意泠然</div>
</div></div>
<div class='div-other'><a id='mulu371' />
<p class='h2'>贈古修寄跡雪竇</p>
<div class="lg regular" style="margin-left:0em;"><div class='lg-row'>挂瓢歸雪竇　寄跡老雲林　松逕行無跡　藤龕坐息心</div>
<div class='lg-row'>高峰凝靄重　絕壑落泉深　知爾閉關䖏　凢夫不易尋</div>
</div></div>
<div class='div-other'><a id='mulu372' />
<p class='h2'>和施九岳韻贈秘藏</p>
<div class="lg regular" style="margin-left:0em;"><div class='lg-row'>羨爾離塵網　躭玄入翠㣲　霜侵花半落　秋老葉全稀</div>
<div class='lg-row'>行道聽蓮漏　冥心掩竹扉　醍醐常自飽　何假北山薇</div>
</div></div>
<div class='div-other'><a id='mulu373' />
<p class='h2'>寄隱蓮居士</p>
<div class="lg regular" style="margin-left:0em;"><div class='lg-row'>空齋寂莫坐　梵帙手頻拈　春㬉鶯啼柳　雲晴鵲噪簷</div>
<div class='lg-row'>草青迷淨渚　苔緑上踈簾　轉想逃名士　山棲與壑濳</div>
</div></div>
<div class='div-other'><a id='mulu374' />
<p class='h2'>送張君平北上</p>
<div class="lg regular" style="margin-left:0em;"><div class='lg-row'>北上長安道　遙遙近日邊　桃花人萬里　楊柳路三千</div>
<div class='lg-row'>秘授青囊藥　香分紫禁烟　西山多[(木-(企-止)+((人/人)*(人/人)))/大]氣　應對曉窓前</div>
</div></div>
<div class='div-other'><a id='mulu375' />
<p class='h2'>瓊臺雙闕</p>
<div class="lg regular" style="margin-left:0em;"><div class='lg-row'>跨壑齋雙闕　居然一洞天　瓊臺寒落翠　丹灶曉生烟</div>
<div class='lg-row'>霞氣橫千嶂　泉聲度百川　仙牀深且邃　蹔假坐安禪</div>
</div></div>
<div class='div-other'><a id='mulu376' />
<p class='h2'>同鄮山游桃源洞</p>
<div class="lg regular" style="margin-left:0em;"><div class='lg-row'>華頂千峰僻　溪深不見村　紫霞封石洞　清露濕苔痕</div>
<div class='lg-row'>但有花光媚　都無人語喧　提携因選勝　不作醉桃源</div>
</div></div>
<div class='div-other'><a id='mulu377' />
<p class='h2'>偶逢南海友人隱石橋淨室</p>
<div class="lg regular" style="margin-left:0em;"><div class='lg-row'>何日辭南海　深居近石梁　萬年藤作屋　一片石為牀</div>
<div class='lg-row'>屏跡忘塵世　標心對夕陽　半空花亂墜　說法擬雲光</div>
</div></div>
<div class='div-other'><a id='mulu378' />
<p class='h2'>同西來觀瀑布</p>
<div class="lg regular" style="margin-left:0em;"><div class='lg-row'>觀瀑趺盤磴　渾忘日已斜　震雷聲作梵　奔瀑雨飛花</div>
<div class='lg-row'>古木藏青嶂　脩藤落翠崕　不勞重枕石　本自息諠譁</div>
</div></div>
<div class='div-other'><a id='mulu379' />
<p class='h2'>晚秋偕藏公遊法輪寺</p><p style="margin-left:0em;text-indent:0em;" class="lg-abnormal"><div class='lg-row'>策杖清遊絕頂峰　登臨身逼梵王宮　淩空寳剎來無厭　插漢高嵓望不窮</div>
<div class='lg-row'>直上天梯窅冥外　俯窺人世有無中</div>
<div class='lg-row'>秋深霜染林間色　楓葉垂垂似錦紅</div>
</p></div>
<div class='div-other'><a id='mulu380' />
<p class='h2'>清涼留別秘藏<span class='note-inline'>(二首)</span></p><p style="margin-left:0em;text-indent:0em;" class="lg-abnormal"><div class='lg-row'>雲山迢遞路﨑嶇　况值霜風吹衲衣　卻怪水雲心不住　蹔來復向四明歸</div>
</p><p style="margin-left:0em;text-indent:0em;" class="lg-abnormal"><div class='lg-row'>從今瓶鉢兩分携　流水浮雲得自宜　明日歸途霜月下　不知何䖏宿茆茨</div>
</p></div>
<div class='div-other'><a id='mulu381' />
<p class='h2'>夏日喜遇休遠于大善寺</p>
<div class="lg regular" style="margin-left:0em;"><div class='lg-row'>何事衝炎熱　同為雲水人　君來方一日　我住已經<span class='corr'>旬</span></div>
<div class='lg-row'>幾見庭花落　俄驚砌草新　爭如桑下宿　抖擻世間塵</div>
</div></div>
<div class='div-other'><a id='mulu382' />
<p class='h2'>雪中坐綠筠軒</p>
<div class="lg regular" style="margin-left:0em;"><div class='lg-row'>小軒才一丈　幽賞亦難窮　竹色侵禪幌　香雲裊梵宮</div>
<div class='lg-row'>路迷昨夜雪　門掩北來風　即此堪肥遁　何湏入萬峰</div>
</div></div>
<div class='div-other'><a id='mulu383' />
<p class='h2'>聽講罷邀諸侶晚步</p>
<div class="lg regular" style="margin-left:0em;"><div class='lg-row'>參講乗餘暇　邀朋共論文　坐依幽澗石　足躡亂峰雲</div>
<div class='lg-row'>山半浮寒色　林端散夕隂　鳥啼喧竹塢　心不逐聲聞</div>
</div></div>
<div class='div-other'><a id='mulu384' />
<p class='h2'>聖果寺留別慧舟</p>
<div class="lg regular" style="margin-left:0em;"><div class='lg-row'>聖果存名剎　留連喜共君　一隨東渡葦　空望北峰雲</div>
<div class='lg-row'>蜃氣蒸殘暑　魚舟蕩夕曛　過江才咫尺　吳越此中分</div>
</div></div>
<div class='div-other'><a id='mulu385' />
<p class='h2'>春日過竹林精舍</p>
<div class="lg regular" style="margin-left:0em;"><div class='lg-row'>歷徧溪邊路　還登海上峰　門開三畆竹　逕轉萬叢松</div>
<div class='lg-row'>柳色春初綠　嵐烟雨後濃　石林精舍好　徙倚對高春</div>
</div></div>
<div class='div-other'><a id='mulu386' />
<p class='h2'>中秋高明寺對月，同文心</p>
<div class="lg regular" style="margin-left:0em;"><div class='lg-row'>共憐今夜月　坐賞碧溪頭　雲散諸天淨　風搖萬木秋</div>
<div class='lg-row'>露珠凝布衲　桂魄浸磁甌　縱有人間樂　何如此地幽</div>
</div></div>
<div class='div-other'><a id='mulu387' />
<p class='h2'>贈照瞿師住鶴林寺</p>
<div class="lg regular" style="margin-left:0em;"><div class='lg-row'>買山名不負　卜地搆松房　覺路通山郭　禪扃次水鄉</div>
<div class='lg-row'>錫嘗解虎鬪　鉢已制龍藏　畢世從棲遁　焚香禮雁王</div>
</div></div>
<div class='div-other'><a id='mulu388' />
<p class='h2'>同曇芳、五空、秘藏登天寜寺佛閣</p><p style="margin-left:0em;text-indent:0em;" class="lg-abnormal"><div class='lg-row'>相從竹逕演三車　又上層樓送落霞　風散人煙瞻雉堞　香騰寳座襲袈裟</div>
<div class='lg-row'>馮虚似駕冲霄鶴　倚檻如乗入漢槎</div>
<div class='lg-row'>雲布太湖通海角　舟橫長水接天涯　蹔依霞閣消殘暑　莫待田衣着落花</div>
<div class='lg-row'>醒夢未遭楫　滌煩湏藉趙州茶</div>
<div class='lg-row'>高談忘卻坐來久　日轉樹影斜</div>
</p></div>
<div class='div-other'><a id='mulu389' />
<p class='h2'>石城寄秘藏</p>
<div class="lg regular" style="margin-left:0em;"><div class='lg-row'>行踪來海國　棲泊久竛竮　野鳥還成隊　哀猿不忍聽</div>
<div class='lg-row'>烟雲含弱柳　風浪逐浮萍　獨此經時別　朝朝憶鶺鴒</div>
</div></div>
<div class='div-other'><a id='mulu390' />
<p class='h2'>清涼講席送別慧舟</p><p style="margin-left:0em;text-indent:0em;" class="lg-abnormal"><div class='lg-row'>萬峰高䖏逈浮屠　露滴松烟石磬孤　對坐繩床翻貝葉　同分瓦鉢飯伊蒲</div>
<div class='lg-row'>慧舟已自堪為渡　覺海何勞更折蘆</div>
<div class='lg-row'>揖別梅花當臘盡　到門楊柳徧西湖</div>
</p></div>
<div class='div-other'><a id='mulu391' />
<p class='h2'>送秘藏入吳</p><p style="margin-left:0em;text-indent:0em;" class="lg-abnormal"><div class='lg-row'>風飄一葉落庭梧　寒色蒼蒼滿鑑湖　施食慣看來宿鳥　放生正喜易秋鱸</div>
<div class='lg-row'>山中竹杖纔離越　江上蓮舟直入吳</div>
<div class='lg-row'>此去不勞論世諦　賞功應錫頂中珠</div>
</p></div>
<div class='div-other'><a id='mulu392' />
<p class='h2'>靜坐</p><p style="margin-left:0em;text-indent:0em;" class="lg-abnormal"><div class='lg-row'>山河天眼　世界法身　不存義解　豁爾相親</div>
</p></div>
<div class='div-other'><a id='mulu393' />
<p class='h2'>贈景陽師修淨業</p>
<div class="lg regular" style="margin-left:0em;"><div class='lg-row'>換水與焚香　殷勤供法王　飜經趺半榻　行道遶長廊</div>
<div class='lg-row'>雲護千華墖　燈明百寳光　不湏尋覺路　即此是津梁</div>
</div></div>
<div class='div-other'><a id='mulu394' />
<p class='h2'>雨霽同秘藏山行</p>
<div class="lg regular" style="margin-left:0em;"><div class='lg-row'>雨餘收薄靄　晚照暎緇衣　着屐梯危磴　攀蘿上翠㣲</div>
<div class='lg-row'>濘途添虎跡　新水沒鳬磯　笑指樵夫樂　長歌荷擔歸</div>
</div></div>
<div class='div-other'><a id='mulu395' />
<p class='h2'>雨中訪潘玄素居士不值</p>
<div class="lg regular" style="margin-left:0em;"><div class='lg-row'>嫩浮池畔草　香度嶺頭梅　曲徑攀蘿薜　危橋滑蘚苔</div>
<div class='lg-row'>不知雲外去　空向雨中來　悵望門前柳　寒烟鎻不開</div>
</div></div>
<div class='div-other'><a id='mulu396' />
<p class='h2'>雨中夜坐</p><p style="margin-left:0em;text-indent:0em;" class="lg-abnormal"><div class='lg-row'>窓外雨聲㣲　孤燈伴衲衣　松風鳴玉几　山霧掩柴扉</div>
</p></div>
<div class='div-other'><a id='mulu397' />
<p class='h2'>寄懷歸台麓使君</p><p style="margin-left:0em;text-indent:0em;" class="lg-abnormal"><div class='lg-row'>春風二月泛吳航　仙貌稜稜步履強　千里遠過尋寳墖　幾宵良晤對匡牀</div>
<div class='lg-row'>詩篇屢見高人賞　意氣難教乞士忘</div>
<div class='lg-row'>未得一瓢隨杖屨　虎丘烟樹隔㣲茫</div>
</p></div>
<div class='div-other'><a id='mulu398' />
<p class='h2'>聞鐘聲寄隱鱗居士</p>
<div class="lg regular" style="margin-left:0em;"><div class='lg-row'>山林眾喧息　獨有夜鐘清　已悟聞中寂　何妨定裡鳴</div>
<div class='lg-row'>向來原不滅　當䖏亦無生　寄語箕山叟　毋嫌瓢作聲</div>
</div></div>
<div class='div-other'><a id='mulu399' />
<p class='h2'>喜季脩至</p>
<div class="lg regular" style="margin-left:0em;"><div class='lg-row'>自別錢塘久　來過鄮嶺遙　隨身唯一杖　乞食秪单瓢</div>
<div class='lg-row'>步雪尋樵徑　穿雲渡石橋　故多山水趣　從此伴鷦鷯</div>
</div></div>
<div class='div-other'><a id='mulu400' />
<p class='h2'>遲繼西兄不至</p>
<div class="lg regular" style="margin-left:0em;"><div class='lg-row'>每日山中寺　雲端聽足音　寒風欺病衲　秋色老禪林</div>
<div class='lg-row'>總乏棲遲侣　仍多去住心　夕陽看到暝　咄咄苦行吟</div>
</div></div>
<div class='div-other'><a id='mulu401' />
<p class='h2'>懷秘藏</p>
<div class="lg regular" style="margin-left:0em;"><div class='lg-row'>浮居無所事　只是飽看山　坐石休綿力　臨溪照瘦顏</div>
<div class='lg-row'>每因多病障　翻得一身閒　不禁幽人思　時從暝色還</div>
</div></div>
<div class='div-other'><a id='mulu402' />
<p class='h2'>同道謙夜坐<span class='note-inline'>(二首)</span></p><p style="margin-left:0em;text-indent:0em;" class="lg-abnormal"><div class='lg-row'>竹外星光皎皎　松間月色姢姢　更盡絕無天籟　何䖏忽有人烟</div>
</p><p style="margin-left:0em;text-indent:0em;" class="lg-abnormal"><div class='lg-row'>一盞瑠璃佛火　半函貝葉經文　獨露真如法性　原無生滅見聞</div>
</p><p style="margin-left:0em;text-indent:0em;" class="lg-abnormal"><div class='lg-row'>末法固多荊棘　從來不礙鳬鷗　榮辱非　我事　清閒且得自由</div>
</p><p style="margin-left:0em;text-indent:0em;" class="lg-abnormal"><div class='lg-row'>擬議便成瑣瑣　安心只要休休　故非吞針羅什　豈師洗耳巢由</div>
</p></div>
<div class='div-other'><a id='mulu403' />
<p class='h2'>山居喜雨</p>
<div class="lg regular" style="margin-left:0em;"><div class='lg-row'>日色湏臾沒　油雲暗草寮　濯枝新砌竹　潤葉長田苗</div>
<div class='lg-row'>玉几嵐烟繞　金沙蜃氣飄　景幽心更寂　熱惱一時消</div>
</div></div>
<div class='div-other'><a id='mulu404' />
<p class='h2'>憶母</p><p style="margin-left:0em;text-indent:0em;" class="lg-abnormal"><div class='lg-row'>靜啟松牎暎落暉　白雲遙望憶慈幃　禪關不禁寜親夢　一夕曾從萬里歸</div>
</p></div>
<div class='div-other'><a id='mulu405' />
<p class='h2'>山居<span class='note-inline'>(二首)</span></p><p style="margin-left:0em;text-indent:0em;" class="lg-abnormal"><div class='lg-row'>始覺塵中事事非　閒扶竹杖覓松扉　桑田任變為滄海　惟有山居可息機</div>
</p><p style="margin-left:0em;text-indent:0em;" class="lg-abnormal"><div class='lg-row'>山僧踲跡萬山深　禪侣詩朋不易尋　侵曉呼童煑黃獨　松烟縷縷罥踈林</div>
</p></div>
<div class='div-other'><a id='mulu406' />
<p class='h2'>懷聞隱鱗居士</p>
<div class="lg regular" style="margin-left:0em;"><div class='lg-row'>竹榻依巖下　山深似虎溪　時聞幽鳥語　又聽暝猿啼</div>
<div class='lg-row'>行道霞城表　懷人湖水西　禪門晝亦掩　春草日萋萋</div>
</div></div>
<div class='div-other'><a id='mulu407' />
<p class='h2'>幽溪大師講經紫阜</p><p class="byline">鄮山釋正理著</p>
<div class="lg regular" style="margin-left:0em;"><div class='lg-row'>紫阜山隂曲　祗園秋日長　法雲垂片石　講座隱脩篁</div>
<div class='lg-row'>白象空中降　青蓮舌上香　醍醐蒙灌頂　心地得清涼</div>
</div></div>
<div class='div-other'><a id='mulu408' />
<p class='h2'>別包桂海</p><p style="margin-left:0em;text-indent:0em;" class="lg-abnormal"><div class='lg-row'>別君歸寺近　野鶴已棲松　侍者烹茶待　爐烟帶晚風</div>
</p></div>
<div class='div-other'><a id='mulu409' />
<p class='h2'>關中留慧日師兄</p>
<div class="lg regular" style="margin-left:0em;"><div class='lg-row'>茆屋塵囂遠　觀心不計寒　爆聲催歲暮　雪意逼冬殘</div>
<div class='lg-row'>蘭蕋堪為茗　松花可當飡　願留同掛錫　世路任漫漫</div>
</div></div>
<div class='div-other'><a id='mulu410' />
<p class='h2'>寄王叔晦</p><p style="margin-left:0em;text-indent:0em;" class="lg-abnormal"><div class='lg-row'>開池五峙避人寰　破衲蒙頭學掩關　日暖荷花香別院　風清天籟發空山</div>
<div class='lg-row'>盤蘿翠落雙峰外　曲徑雲生片石間</div>
<div class='lg-row'>陶令久忘廬阜約　日長誰與聽潺湲</div>
</p></div>
<div class='div-other'><a id='mulu411' />
<p class='h2'>春日遲繼西</p>
<div class="lg regular" style="margin-left:0em;"><div class='lg-row'>芳草生幽徑　清風度空壑　忍衣束幻形　稍覺心開廓</div>
<div class='lg-row'>因思仁者歸　坐見梅花落</div>
</div></div>
<div class='div-other'><a id='mulu412' />
<p class='h2'>宿湖南懷慧日</p>
<div class="lg regular" style="margin-left:0em;"><div class='lg-row'>久別湖南寺　歸逢歲暮天　息肩依上座　屏跡學枯禪</div>
<div class='lg-row'>松頂流明月　鐺中煑凍泉　有懷時咏物　得句向誰傳</div>
</div></div>
<div class='div-other'><a id='mulu413' />
<p class='h2'>寄懷胡萊儔隱士</p>
<div class="lg regular" style="margin-left:0em;"><div class='lg-row'>素志躭清梵　飄然住翠㣲　峰廻猿嘯近　林逈馬蹄稀</div>
<div class='lg-row'>明月移松榻　閒雲度竹扉　何時來逸客　共飽此山薇</div>
</div></div>
<div class='div-other'><a id='mulu414' />
<p class='h2'>曉鐘</p>
<div class="lg regular" style="margin-left:0em;"><div class='lg-row'>織妄成宿因　靈臺甘自棄　見聞逐塵勞　知覺馳思議</div>
<div class='lg-row'>侵曉星初落　洪鐘開鄙滯　響發聞寂然　聲滅聞恒住</div>
<div class='lg-row'>去住本來如　斯是圓通義　旋倒入三摩　超登歡喜地</div>
</div></div>
<div class='div-other'><a id='mulu415' />
<p class='h2'>春日同張孺愿、西來、空波、休遠、敬中泛舟南郊得間字</p>
<div class="lg regular" style="margin-left:0em;"><div class='lg-row'>飯罷香樓側　乗舟望遠山　綠烟城郭外　芳草水雲間</div>
<div class='lg-row'>寺畔梅初落　郊南柳足攀　藤蘿忘坐久　日夕未云還</div>
</div></div>
<div class='div-other'><a id='mulu416' />
<p class='h2'>寄張明蛟</p>
<div class="lg regular" style="margin-left:0em;"><div class='lg-row'>抱病棲空谷　心間境自清　聽蟬穿竹徑　看鹿出山城</div>
<div class='lg-row'>凉發娑羅影　香分薝蔔英　懷人結幽思　佇望白雲生</div>
</div></div>
<div class='div-other'><a id='mulu417' />
<p class='h2'>應潘玄素居士齋</p>
<div class="lg regular" style="margin-left:0em;"><div class='lg-row'>三徑春風暖　盤桓鳥道長　鉢餘居士供　花落比丘裳</div>
<div class='lg-row'>門映溪流碧　窗涵山月黃　壠頭梅影瘦　清氣襲松堂</div>
</div></div>
<div class='div-other'><a id='mulu418' />
<p class='h2'>金鵞潭聽泉示道謙</p><p style="margin-left:0em;text-indent:0em;" class="lg-abnormal"><div class='lg-row'>聲相本無常　飛流長足聽　旋聞得聞機　無垢亦無淨</div>
</p><p style="margin-left:0em;text-indent:0em;" class="lg-abnormal"><div class='lg-row'>坐石聽潺湲　凢襟不待洗　塵銷心寂然　佛法無多許</div>
</p><p style="margin-left:0em;text-indent:0em;" class="lg-abnormal"><div class='lg-row'>萬峰欲[書-曰+皿]䖏　一水自澄深　涓涓生石罅　汩汩送清音</div>
</p><p style="margin-left:0em;text-indent:0em;" class="lg-abnormal"><div class='lg-row'>西山日漸垂　五峙雲閒過　山水不遺人　枕流帶月臥</div>
</p></div>
<div class='div-other'><a id='mulu419' />
<p class='h2'>雪霽</p><p style="margin-left:0em;text-indent:0em;" class="lg-abnormal"><div class='lg-row'>雪霽孤輪逈梵林　玉梅齊放北山隂　香風習習清禪思　補衲朝陽倚翠岑</div>
</p></div>
<div class='div-other'><a id='mulu420' />
<p class='h2'>過湖南遠公片石齋</p>
<div class="lg regular" style="margin-left:0em;"><div class='lg-row'>何來一片石　對檻秀崚嶒　雙樹標清沼　孤峰掛緑藤</div>
<div class='lg-row'>湖光連月白　香氣雜雲騰　三藏齋頭富　頻翻繼祖燈</div>
</div></div>
<div class='div-other'><a id='mulu421' />
<p class='h2'>贈天台高明寺文心教公</p>
<div class="lg regular" style="margin-left:0em;"><div class='lg-row'>藤蘿閑密布　喜自踏香塵　討論飜龍藏　尋幽與鹿隣</div>
<div class='lg-row'>竹青松室暗　水綠草堂新　心賞白雲外　終期為法親</div>
</div></div>
<div class='div-other'><a id='mulu422' />
<p class='h2'>雨夜孤燈</p><p style="margin-left:0em;text-indent:0em;" class="lg-abnormal"><div class='lg-row'>一夜經行破綠苔　長空風雨一時來　銀燈喜伴枯禪坐　不覺蓮花漏已催</div>
</p></div>
<div class='div-other'><a id='mulu423' />
<p class='h2'>山中即事</p><p style="margin-left:0em;text-indent:0em;" class="lg-abnormal"><div class='lg-row'>樹色涵牎緑　山光入座清　鳥歸春日暮　薄翠逐風行</div>
</p></div>
<div class='div-other'><a id='mulu424' />
<p class='h2'>同玄素、慧日坐松下得清字</p>
<div class="lg regular" style="margin-left:0em;"><div class='lg-row'>偕友坐松根　悠悠野思生　藤隂連竹翠　草色雜雲輕</div>
<div class='lg-row'>夕照含山秀　春風度水清　靜談超世外　相對兩忘情</div>
</div></div>
<div class='div-other'><a id='mulu425' />
<p class='h2'>喜雨</p><p style="margin-left:0em;text-indent:0em;" class="lg-abnormal"><div class='lg-row'>山深暑不到　夏雨更清涼　虚牗香烟出　成雲散草堂</div>
</p></div>
<div class='div-other'><a id='mulu426' />
<p class='h2'>廣慈園贈郭太乙社長</p><p style="margin-left:0em;text-indent:0em;" class="lg-abnormal"><div class='lg-row'>新築名園隔紫陌　長者亭幽敞虛白　數畆方塘鑿碧空　為贖簄梁恣所適</div>
<div class='lg-row'>隄上扶踈卉木多　出籠病鳥堪舒翮</div>
<div class='lg-row'>魚因流水生忉利　飯藉維摩假香積　乞掃林宗十笏地　靜對一泓坐片石</div>
</p></div>
<div class='div-other'><a id='mulu427' />
<p class='h2'>題郭陵舄居士散花室</p>
<div class="lg regular" style="margin-left:0em;"><div class='lg-row'>別墅坤湖曲　幽深挂薜蘿　溪聲宣梵唄　天女散曼陀</div>
<div class='lg-row'>樹帶烟雲薄　峰鬟翠靄多　欲來聞不二　借座意如何</div>
</div></div>
<div class='div-other'><a id='mulu428' />
<p class='h2'>送郭世忠金吾之錦衣任</p>
<div class="lg regular" style="margin-left:0em;"><div class='lg-row'>為送佳公子　樓船出海濱　柳垂江上月　桃映水中春</div>
<div class='lg-row'>詔執金吾久　衣披錦繡新　逃禪君有癖　應與道相親</div>
</div></div>
<div class='div-other'><a id='mulu429' />
<p class='h2'>雨中同郭陵舄、羅寳網舟中茶話</p>
<div class="lg regular" style="margin-left:0em;"><div class='lg-row'>纜解梅墩下　輕帆挂碧川　杯香秋露白　鐺冽　　　</div>
<div class='lg-row'>雨暗江邊樹　雲迷谷口天　麈譚花落䖏　疑是浪中仙</div>
</div></div>
<div class='div-other'><a id='mulu430' />
<p class='h2'>同廬山杲、育二公六度庵看月得清字</p>
<div class="lg regular" style="margin-left:0em;"><div class='lg-row'>春游渾不倦　午夜又經行　看月穿林白　聽鐘入座清</div>
<div class='lg-row'>幽襟開二朗　雅致結三生　皷吹蛙陳野　催詩到化城</div>
</div></div>
<div class='div-other'><a id='mulu431' />
<p class='h2'>層溪懷聞隱鱗社長<span class='note-inline'>(二首)</span></p><p style="margin-left:0em;text-indent:0em;" class="lg-abnormal"><div class='lg-row'>層溪遙憶鑒湖濵　柳拂湖光景色新　中有幽人泉石賞　笑余乞食混風塵</div>
</p><p class="head3">其二</p>
<p style="margin-left:0em;text-indent:0em;" class="lg-abnormal"><div class='lg-row'>湖曲煙消春水來　紅梅香散碧桃開　因偕雲衲尋芳晚　新句琳琅佩月囬</div>
</p></div>
<div class='div-other'><a id='mulu432' />
<p class='h2'>匡廬懷潘象易居士<span class='note-inline'>(二首)</span></p><p style="margin-left:0em;text-indent:0em;" class="lg-abnormal"><div class='lg-row'>匡山嶻嶭出雲層　樹杪泉聲清夜燈　遙想靈岩踈散客　獨看山色一枝藤</div>
</p><p class="head3">其二</p>
<p style="margin-left:0em;text-indent:0em;" class="lg-abnormal"><div class='lg-row'>五老峰頭敞石門　澄江一望鏡無痕　宗雷蓮社今重結　莫作攅眉滯故園</div>
</p></div>
<div class='div-other'><a id='mulu433' />
<p class='h2'>游金牛寺訪度公</p>
<div class="lg regular" style="margin-left:0em;"><div class='lg-row'>負郭標名剎　江山一望收　芳林弄春鳥　新水浴晴鷗</div>
<div class='lg-row'>几淨香浮白　牎虚花正幽　遠公垂拂後　默[皮-(〡/又)+(王/匆)]許誰投</div>
</div></div>
<div class='div-other'><a id='mulu434' />
<p class='h2'>初夏懷西來</p><p style="margin-left:0em;text-indent:0em;" class="lg-abnormal"><div class='lg-row'>分袂湖南是暮秋　新詩遺我壯行舟　客林又聽啼春去　旅思蕭然憶舊遊</div>
</p></div>
<div class='div-other'><a id='mulu435' />
<p class='h2'>澄江舟中懷休遠</p><p style="margin-left:0em;text-indent:0em;" class="lg-abnormal"><div class='lg-row'>春雨澄江江水饒　柳風蘭漿送輕船　因懷越國安禪者　片石旋聞聽海潮</div>
</p></div>
<div class='div-other'><a id='mulu436' />
<p class='h2'>銕佛<span class='note-inline'>(《廬陵志》載，銕彌陀長一丈六尺，涌自水中。萬曆甲寅秋，寺灾於火，而相好無恙。)</span></p><p style="margin-left:0em;text-indent:0em;" class="lg-abnormal"><div class='lg-row'>佛體波心涌黑金　白毫螺髻火難侵　一重公案重拈出　為有魚龍聽梵音</div>
</p></div>
<div class='div-other'><a id='mulu437' />
<p class='h2'>同靜臺、納川晚登翠峰訪朗公</p>
<div class="lg regular" style="margin-left:0em;"><div class='lg-row'>共躭丘壑癖　薄暮訪支公　孤剎神岡上　千山落照中</div>
<div class='lg-row'>松聲清石几　月色冷花宮　漁火烟波出　垂楊數點紅</div>
</div></div>
<div class='div-other'><a id='mulu438' />
<p class='h2'>贈無著禪師</p>
<div class="lg regular" style="margin-left:0em;"><div class='lg-row'>南獄來禪德　層溪罷折蘆　心將蓮共潔　貌與鶴同癯</div>
<div class='lg-row'>茶熟庭前雪　寒消榻畔爐　雅懷能好客　常得伴跏趺</div>
</div></div>
<div class='div-other'><a id='mulu439' />
<p class='h2'>寓六度庵喜白石兄見過<span class='note-inline'>(二絕)</span></p><p style="margin-left:0em;text-indent:0em;" class="lg-abnormal"><div class='lg-row'>邂逅逢師已夕曛　香烟磬韻雜氤氳　詩成字字陽春調　促[邱-丘+(暴-(日/共)+來)]松寮坐夜分</div>
</p><p class="head3">其二</p>
<p style="margin-left:0em;text-indent:0em;" class="lg-abnormal"><div class='lg-row'>瓢笠何年渡宛溪　躭雲廬阜旁岩棲　偶來汾水同除夜　話到交蘆空悟迷</div>
</p></div>
<div class='div-other'><a id='mulu440' />
<p class='h2'>同和六過太虚觀</p><p style="margin-left:0em;text-indent:0em;" class="lg-abnormal"><div class='lg-row'>春林新霽豁人眸　石宕溪邊喜共遊　桐栢婆娑符籙古　不辭迢遞過丹丘</div>
</p></div>
<div class='div-other'><a id='mulu441' />
<p class='h2'>同郭世光、覺予過層溪</p><p style="margin-left:0em;text-indent:0em;" class="lg-abnormal"><div class='lg-row'>暮春鶯語過層溪　共眺三山烟霧迷　桃樹隂隂間垂柳　濤聲雪浪白雲低</div>
</p><p class="head3">其二</p>
<p style="margin-left:0em;text-indent:0em;" class="lg-abnormal"><div class='lg-row'>溪邊閒步野花香　洗耳溪聲逸興長　兩岸秧針田半緑　漁燈閃閃出滄浪</div>
</p></div>
<div class='div-other'><a id='mulu442' />
<p class='h2'>贈湯箕仲<span class='note-inline'>(六言四首)</span></p><p style="margin-left:0em;text-indent:0em;" class="lg-abnormal"><div class='lg-row'>樓外遠山高聳　垂簷緑樹依依　悟得草頭生意　凝然一榻忘機</div>
</p><p class="head3">其二</p>
<p style="margin-left:0em;text-indent:0em;" class="lg-abnormal"><div class='lg-row'>已謁白華大士　又參鄮嶺釋迦　五悔時常精進　藏修喜搭袈裟</div>
</p><p class="head3">其三</p>
<p style="margin-left:0em;text-indent:0em;" class="lg-abnormal"><div class='lg-row'>自解塵勞虚幻　舌端刺血書經　有志直趨寳渚　導師滅卻化城</div>
</p><p class="head3">其四</p>
<p style="margin-left:0em;text-indent:0em;" class="lg-abnormal"><div class='lg-row'>浮世任渠汩汩　清閒喜伴孤燈　永夜蒲團寂寂　印心讀誦大乗</div>
</p></div></div>
</div><!-- end of div[@id='body'] -->
</body></html>