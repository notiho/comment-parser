<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>武林靈隱寺志</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu677' />
<p class='juan'>武林靈隱寺誌卷之八</p>
<div class='div-other'><a id='mulu678' />
<p class='h1'>詩詠</p>
<div class='div-other'><a id='mulu679' /><p style="margin-left:0em;text-indent:2em">詩乃心聲，有觸即發，此風人之旨也。凡世間嬉笑唾罵與夫飲食宴樂，皆足以陶寫性靈、琢磨新句，而況名勝莊嚴有如武林靈隱者乎。鷲峰小朵載二猿以西來，慧理大師懸一瓢於東土。冷泉亭下，泉響淙淙；桂子月中，天香冉冉。仰殿閣之宏制，不信人間；禮金像之慈容，儼然天上。其他一石一樹、一鳥一花，今今古古、往往來來，接引多端，暢滌人意；興至詩隨，沉吟良久。有意無意，固已得之；不即不離，其有會矣。為誌詩詠十二。</p>
</div>
<div class='div-other'><a id='mulu680' />
<p class='h2'>五言古</p>
<div class='div-other'><a id='mulu681' />
<p class='h3'>三生石</p><p class="byline">謝靈運</p>
<div class="lg regular" style="margin-left:0em;"><div class='lg-row'>四城有頓躓　三世無極已　浮歡昧眼前　沉憂貫終始</div>
<div class='lg-row'>壯齡緩前期　頹年迫暮齒　揮霍夢幻頃　飄忽風雷起</div>
<div class='lg-row'>良緣殆未謝　時逝不可俟　驚擬靈鷲山　尚想祗洹軌</div>
<div class='lg-row'>絕溜飛庭前　高林映窗裏　禪室棲空觀　講宇析妙理</div>
</div></div>
<div class='div-other'><a id='mulu682' />
<p class='h3'>與從姪杭州刺史良遊天竺寺<span class='note-inline'>(唐以前靈鷲稱南天竺，有論在首卷)</span></p><p class="byline">李白</p>
<div class="lg regular" style="margin-left:0em;"><div class='lg-row'>掛席淩蓬丘　觀濤憩樟樓　三山動逸興　五馬同遨遊</div>
<div class='lg-row'>天竺森在眼　松風颯驚秋　覽雲測變化　弄水窮清幽</div>
<div class='lg-row'>疊嶂隔瑤海　當軒瀉歸流　詩成傲雲月　佳趣滿吳州</div>
</div></div>
<div class='div-other'><a id='mulu683' />
<p class='h3'>題天竺寺</p><p class="byline">崔顥</p>
<div class="lg regular" style="margin-left:0em;"><div class='lg-row'>晨登天竺山　山殿朝陽曉　澗泉爭噴薄　江岫相縈繞</div>
<div class='lg-row'>直上孤頂高　平看眾峰小　南州十二月　地暖冰雪少</div>
<div class='lg-row'>青翠滿寒山　藤蘿覆冬沼　花龕瀑布側　青壁石林杪</div>
<div class='lg-row'>鳴鐘集人天　施飯聚猿鳥　洗意歸清淨　澄心悟空了</div>
<div class='lg-row'>始知世上人　萬物一何擾</div>
</div></div>
<div class='div-other'><a id='mulu684' />
<p class='h3'>北高峰</p><p class="byline">蘇軾</p>
<div class="lg regular" style="margin-left:0em;"><div class='lg-row'>言遊高峰塔　蓐食治埜裝　火雲秋未衰　及此初旦涼</div>
<div class='lg-row'>霧霏巃谷暝　日出草木香　嘉我同來人　久便雲水鄉</div>
<div class='lg-row'>稍觀小舉足　前路高且長　古松攀龍蛇　怪石坐牛羊</div>
<div class='lg-row'>漸聞鐘磬音　飛鳥皆下翔　入門空無有　雲海浩茫茫</div>
<div class='lg-row'>唯見聾道人　老病時絕糧　問年笑不答　但指空藜牀</div>
<div class='lg-row'>心知不復來　欲歸更傍徨　贈別留疋布　今歲天早霜</div>
</div></div>
<div class='div-other'><a id='mulu685' />
<p class='h3'>靈隱寺</p><p class="byline">林逋</p>
<div class="lg regular" style="margin-left:0em;"><div class='lg-row'>山堂氣相合　旦暮日秋陰　松門韻虛籟　靜若鳴瑤琴</div>
<div class='lg-row'>舉目羣狀動　傾耳百慮沉　按部既優遊　此時振衣襟</div>
<div class='lg-row'>泓澄冷泉色　寫我清曠心　飄颻白猿聲　答我雅正吟</div>
<div class='lg-row'>經臺復丹井　捫蘿嘗徧臨　鶴蓋青霞映　玉趾蒼苔侵</div>
<div class='lg-row'>温顏照喬木　真性訝幽禽　所以仁惠政　及物一何深</div>
<div class='lg-row'>灑翰嶙峋壁　近駕栴檀林　回瞻窣堵峰　天半千萬尋</div>
</div></div>
<div class='div-other'><a id='mulu686' />
<p class='h3'>靈隱寺</p><p class="byline">梅詢</p><p style="margin-left:0em;text-indent:2em"><span class='note-inline'>(詢知仁和，有靈隱寺詩十首，勒石冷泉亭上，今存七首。)</span></p>

<div class="lg regular" style="margin-left:0em;"><div class='lg-row'>千峰凌紫煙　中有梵王闕　靈盻樹幽棲　塵心自超越</div>
<div class='lg-row'>松篁發春靄　桂實墜秋月　爭得謝人世　茲焉老華髮<span class='note-inline'>(右本寺)</span></div>
</div>
<div class="lg regular" style="margin-left:0em;"><div class='lg-row'>古竇鳴幽泉　蒼崖結虛宇　六月期客遊　披襟苦徂暑</div>
<div class='lg-row'>開窗弄清淺　吹鬢疑風雨　不見白使君　煙蘿為誰語<span class='note-inline'>(右冷泉亭)</span></div>
</div>
<div class="lg regular" style="margin-left:0em;"><div class='lg-row'>竺慧指此峰　飛來自靈鷲　猿鳥曾未知　煙嵐尚依舊</div>
<div class='lg-row'>興亡謾千古　天地豈關紐　秪恐丹壑移　他年卻西走<span class='note-inline'>(右飛來峰)</span></div>
</div>
<div class="lg regular" style="margin-left:0em;"><div class='lg-row'>鶴髮山中人　流水鑿幽石　如凭青玉案　分遞白雲液</div>
<div class='lg-row'>泠泠濺鼎俎　琴瑟穿瑤席　醉坐三伏中　煩襟自消釋<span class='note-inline'>(右曲水亭)</span></div>
</div>
<div class="lg regular" style="margin-left:0em;"><div class='lg-row'>矯矯淵下龍　潛神在靈府　雲興雖有時　泥沙可長處</div>
<div class='lg-row'>陰崖寒氣腥　峭壁灼痕古　何當救旱暵　奮起為霖雨<span class='note-inline'>(右龍泓洞)</span></div>
</div>
<div class="lg regular" style="margin-left:0em;"><div class='lg-row'>巨石如芙蕖　天然匪彫飾　䃲礴峰頂邊　嬋娟秋江側</div>
<div class='lg-row'>涉川試誰探　作礪當自惜　坐與榮華同　正心未嘗易<span class='note-inline'>(右蓮華石)</span></div>
</div>
<div class="lg regular" style="margin-left:0em;"><div class='lg-row'>古澗飛白雲　寂歷不知處　風激石上泉　僧疑月中樹</div>
<div class='lg-row'>微茫認松雪　髣髴橫樵路　悵望增爾思　蒼蒼奈煙霧<span class='note-inline'>(右呼猿洞)</span></div>
</div></div>
<div class='div-other'><a id='mulu687' />
<p class='h3'>靈隱寺</p><p class="byline">遵式</p>
<div class="lg regular" style="margin-left:0em;"><div class='lg-row'>乾坤持中樞　動運非物圖　鬱鬱彼靈鷲　飄飄如飛鳧</div>
<div class='lg-row'>層空累怪石　古木生石膚　仁虎終安棲　白猿時號呼</div>
<div class='lg-row'>錢源注蛟室　謝月揚天衢　曩喆多遺塵　清風來四隅</div>
</div></div>
<div class='div-other'><a id='mulu688' />
<p class='h3'>白猿峰</p>
<div class="lg regular" style="margin-left:0em;"><div class='lg-row'>人死猿亦亡　碧峰空崔嵬　六龍馭圓景　巨壑流紅埃</div>
<div class='lg-row'>今亦看誠古　後還思悲哀　茲山俯南澗　水潔影如頹</div>
<div class='lg-row'>春篠生嫩筠　秋蘭變枯荄　方新林下寺　吟此心悠哉</div>
</div></div>
<div class='div-other'><a id='mulu689' />
<p class='h3'>飛來峰</p><p class="byline">慧洪</p>
<div class="lg regular" style="margin-left:0em;"><div class='lg-row'>意行忽出門　欲留聊執杖　雲間飛來峰　巋然眉睫上</div>
<div class='lg-row'>氣勢欲翔舞　秀色無千嶂　萬物皆我造　何從有來往</div>
<div class='lg-row'>大千等毫末　今古歸俯仰　心知目所見　皆即是幻妾</div>
<div class='lg-row'>如窺鏡中容　容豈他人相　頗怪胡阿師　乃作去來想</div>
<div class='lg-row'>此意果是非　一笑聲輙放　但復臨冷泉　舉手弄清漲</div>
</div></div>
<div class='div-other'><a id='mulu690' />
<p class='h3'>飛來峰</p><p class="byline">陳剛中</p>
<div class="lg regular" style="margin-left:0em;"><div class='lg-row'>寒峰插天出　玲瓏萬菡萏　微風起松際　怪石勢搖撼</div>
<div class='lg-row'>上有百尺松　幽花綴紅糝　野猿忽躍出　滴下露千點</div>
<div class='lg-row'>回首冷泉亭　天鏡光瀲瀲　平生山水癖　如人嗜昌歜</div>
<div class='lg-row'>對此一壺酒　玉色翻醉臉　路逢老祝髮　綘袍金光閃</div>
<div class='lg-row'>茲山信自佳　恨為緇塵染　置之且復醉　天竺鼓紞紞</div>
</div></div>
<div class='div-other'><a id='mulu691' />
<p class='h3'>冷泉亭</p><p class="byline">白珽</p>
<div class="lg regular" style="margin-left:0em;"><div class='lg-row'>靈山本清淨　一泉渟其中　靈山孤飛來　此水將無同</div>
<div class='lg-row'>山影厭不盡　照見天玲瓏　分明千尺冰　不獨疑寒蟲</div>
<div class='lg-row'>京洛多風塵　到此一洗空　炎寒無二心　凛有操者風</div>
<div class='lg-row'>留然守空梵　萬劫豈終窮　驪山有温泉　虛築華清宮</div>
</div></div>
<div class='div-other'><a id='mulu692' />
<p class='h3'>翠微亭</p><p class="byline">張履信</p>
<div class="lg regular" style="margin-left:0em;"><div class='lg-row'>朝朝鳥北去　夜夜鳥南歸　所謀在一食　所息在一枝</div>
<div class='lg-row'>人生竟何得　與鳥同此機　身世與思慮　泉石良自怡</div>
<div class='lg-row'>月上飛來峰　更誰登翠微</div>
</div></div>
<div class='div-other'><a id='mulu693' />
<p class='h3'>同項可立宿靈隱寺</p><p class="byline">黃溍</p>
<div class="lg regular" style="margin-left:0em;"><div class='lg-row'>薄遊厭人境　振策窮幽躅　理公所開鑿　遺蹟在巖麓</div>
<div class='lg-row'>秋杪霜葉丹　石面寒泉綠　仰窺條上猿　攀蘿共相逐</div>
<div class='lg-row'>物情一何適　人事有覊束　卻過猊峰迴　望松林曲</div>
<div class='lg-row'>前山夜來雨　溼雲漲巖谷　縹緲辨朱甍　禪房帶修竹</div>
<div class='lg-row'>故人丹丘彥　抱被能投宿　名篇聊一咏　異書欣共讀</div>
<div class='lg-row'>蹉跎未聞道　黽勉尚干祿　夙有邱壑期　吾居幾時卜</div>
</div></div>
<div class='div-other'><a id='mulu694' />
<p class='h3'>飛來峰</p><p class="byline">顧璘</p>
<div class="lg regular" style="margin-left:0em;"><div class='lg-row'>靈峰自何來　嶔崎峙蒼鳳　羽翮不肯<span class='corr'>斂</span>　時時欲飛動</div>
<div class='lg-row'>海雲結輪囷　㟏岈互勾控　虛房綴懸蜂　橫梁亘垂蝀</div>
<div class='lg-row'>巨靈若雕削　真宰資玩弄　初臨側躬入　稍深復軒洞</div>
<div class='lg-row'>蹈危若浮槎　瞰空疑覆甕　霔深日影墜　谷轉風馭送</div>
<div class='lg-row'>陰深絺衣寒　躑躅芒履重　班荊趺舊席　剜苔記新頌</div>
<div class='lg-row'>歸來眠不穩　一夜勞噩夢</div>
</div></div>
<div class='div-other'><a id='mulu695' />
<p class='h3'>靈隱寺</p><p class="byline">顧璘</p>
<div class="lg regular" style="margin-left:0em;"><div class='lg-row'>水泛趣已綿　山行路仍窕　迤[這-言+里]經層巒　花宮冠林杪</div>
<div class='lg-row'>峭壁概微霄　下映樓觀小　崖傾樹孤撐　亭遠泉重繚</div>
<div class='lg-row'>蕭條僧氣閒　肅穆人聲悄　來遊屬秋暮　蕉葉青嫋嫋</div>
<div class='lg-row'>入徑薰名香　憩澗狎幽鳥　顧瞻桃源深　捐佩苦不早</div>
<div class='lg-row'>寄言都城子　來者一何少　誅茅倘吾遂　庶離寰中擾</div>
</div></div>
<div class='div-other'><a id='mulu696' />
<p class='h3'>飛來峰</p><p class="byline">蘇濬</p>
<div class="lg regular" style="margin-left:0em;"><div class='lg-row'>吾聞靈鷲峰　乃在渤海濱　天然不雕琢　抱朴全其真</div>
<div class='lg-row'>夜半有力者　負之置江津　六龍無停轡　徙倚若有神</div>
<div class='lg-row'>泠泠羣籟響　粲粲百花新　鬼鑿詎不工　象罔已沉淪</div>
<div class='lg-row'>玄黃實災木　翡翠豈藏身　曷若摧毛羽　元邱絕世塵</div>
</div></div>
<div class='div-other'><a id='mulu697' />
<p class='h3'>上北高峰</p><p class="byline">黃省曾</p>
<div class="lg regular" style="margin-left:0em;"><div class='lg-row'>半涉神已慄　極振且逾眩　分野照可捐　山雲詎能辨</div>
<div class='lg-row'>藩周縣界絡　江木海光見　松表鼯見清　崖間羽棲晏</div>
<div class='lg-row'>東月已吐暉　西驪將隕晛　創觀世可遺　薄迎情猶眷</div>
<div class='lg-row'>翠微搆翳隱　初春沃葱蒨　飱霞哂彼晚　遯谷矜我先</div>
<div class='lg-row'>物軌諒有齊　意適無所羨　逍遙茲永言　抒心布明彥</div>
</div></div>
<div class='div-other'><a id='mulu698' /><p class="byline">李流芳</p><p style="margin-left:0em;text-indent:2em">靈鷲看紅葉，期沈無回不至；同吳伯霖、鄒孟陽、方回、嚴印持、聞子將飲冷泉亭；同邵古菴、江邦申分韻，得山字。</p>

<div class="lg regular" style="margin-left:0em;"><div class='lg-row'>故人紅葉下　頻期來此山　經旬始載酒　惆悵不同攀</div>
<div class='lg-row'>邂逅愜心賞　歡焉開容顏　寒嚴愛晚氣　移席臨溪灣</div>
<div class='lg-row'>泉光照酒白　木葉上衣斑　況接隱者論　暫令人意間</div>
</div></div>
<div class='div-other'><a id='mulu699' />
<p class='h3'>冷泉紅樹圖</p>
<div class="lg regular" style="margin-left:0em;"><div class='lg-row'>二十日西湖　領略猶未了　一朝別子歸　使我意悄悄</div>
<div class='lg-row'>當我欲別時　千山秋已老　更得少日留　霜深變林抄</div>
<div class='lg-row'>子常為我言　靈隱楓葉好　千紅與萬紫　亂插向晴昊</div>
<div class='lg-row'>爛然列錦繡　森然建旂旐　一生未得見　何異說食飽</div>
<div class='lg-row'>至今追昔遊　懊殺歸來早　豈意今復爾　萬事有魔嬈</div>
<div class='lg-row'>相牽可奈何　是身如籠鳥　歸來千日餘　昨日試閒眺</div>
<div class='lg-row'>澗邊小紅樹　向人亦嫋嫋　轉憶故人遊　西湖攬懷抱</div>
<div class='lg-row'>開緘讀素書　因風為子道</div>
</div></div>
<div class='div-other'><a id='mulu700' /><p class="byline">高攀龍</p><p style="margin-left:0em;text-indent:2em">萬曆癸丑季秋，與丹陽周仲純來遊韜光，靜坐三七日而去，書二詩紀勝遊云。</p>

<div class="lg regular" style="margin-left:0em;"><div class='lg-row'>偶來山中坐　兀兀二旬餘　心中澹無事　宛若生民初</div>
<div class='lg-row'>流泉當几席　眾山立庭除　高樹依巖秀　修竹夾路疏</div>
<div class='lg-row'>所至得心賞　終日欣欣如　流光易蹉跎　此日良不虛</div>
<div class='lg-row'>寄言養性者　速駕深山居</div>
</div><p class="head4">其二</p>

<div class="lg regular" style="margin-left:0em;"><div class='lg-row'>落日在平野　悵然懷千秋　緬彼臨安區　當年棲王侯</div>
<div class='lg-row'>樓臺何鬱鬱　冠蓋紛相酬　一朝世事盡　百代成荒<span class='corr'>丘</span></div>
<div class='lg-row'>徒存指點迹　令人心傷憂　何如蓬廬士　偃息巖壑幽</div>
<div class='lg-row'>詩書共朝夕　花木遞春秋　觴酌洽朋好　卧起親鳬鷗</div>
<div class='lg-row'>豈不念世故　中心自有求　生有無窮娛　既沒名長流</div>
</div></div>
<div class='div-other'><a id='mulu701' />
<p class='h3'>和高忠憲公〈韜光菴〉二首</p><p class="byline">沈捷<span class='note-inline'>(大匡)</span></p>
<div class="lg regular" style="margin-left:0em;"><div class='lg-row'>結伴巖上宿　夢魂恬有餘　曉起更清曠　再逢開關初</div>
<div class='lg-row'>振策登危峰　緩步如堦除　嶔崎六七人　高下密復疏</div>
<div class='lg-row'>三休竹樹間　共笑畫不如　廓然至其頂　仰面親太虛</div>
<div class='lg-row'>歷覽不欲去　欲息難久居</div>
</div>
<div class="lg regular" style="margin-left:0em;"><div class='lg-row'>開帙遇前輩　慄然悲九秋　先生不朽人　腐鼠嗤公侯</div>
<div class='lg-row'>矢志踵其韻　高言誰能酬　今日復何日　社屋齊蒿邱</div>
<div class='lg-row'>異代嗟興亡　何如身世憂　乾坤一漆室　俯仰白日幽</div>
<div class='lg-row'>綰彼二三子　登眺延窮愁　我師佛圖澄　狎虎如狎鷗</div>
<div class='lg-row'>何必去五嶽　目前縱所求　當年三七日　鴻名千載留</div>
</div></div>
<div class='div-other'><a id='mulu702' />
<p class='h3'>重登韜光步韻<span class='note-inline'>(七言律)</span></p><p style="margin-left:0em;text-indent:0em;" class="lg-abnormal"><div class='lg-row'>山中雪後溜春泉　竹筧清冷高下眠　日上海門懸玉斗　山臨江岸漾清蓮</div>
<div class='lg-row'>琳宮已占大千界　仙宅應標尺五天</div>
<div class='lg-row'>莫笑老人詩思怯　近來筋力減于前</div>
</p></div>
<div class='div-other'><a id='mulu703' />
<p class='h3'>九日同諸友登飛來峰</p><p class="byline">查繼佐<span class='note-inline'>(伊璜)</span></p><p style="margin-left:0em;text-indent:0em;" class="lg-abnormal"><div class='lg-row'>扶笻峰頂快登高　千里湖山一望遙　黛色敲開靈鷲石　波光飛到浙江潮</div>
<div class='lg-row'>圖攅翠壑看三竺　錦醉青楓見六橋</div>
<div class='lg-row'>狂嘯直舒天地外　滄洲共訂老漁樵</div>
</p></div></div>
<div class='div-other'><a id='mulu704' />
<p class='h2'>七言古</p>
<div class='div-other'><a id='mulu705' />
<p class='h3'>丁隱君歌</p><p class="byline">陸龜蒙</p><p style="margin-left:0em;text-indent:0em;" class="lg-abnormal"><div class='lg-row'>華陽道士南遊歸　手中半捲青蘿衣　自言逋客持贈我　乃是錢塘丁翰之</div>
<div class='lg-row'>連江大抵多奇岫　獨話君家最孤秀</div>
<div class='lg-row'>盤燒天竺春筍肥　琴倚洞庭秋石瘦　草堂暗引龍泓溜　老樹根株若蹲獸</div>
<div class='lg-row'>霜濃果熟未容收　往往兒童雜猿狖</div>
<div class='lg-row'>去歲猖狂有黃㓂　官軍駭散無人鬥　滿城奔迸翰之間　祗把枯松塞圭竇</div>
<div class='lg-row'>前度相逢止賣文　一錢不值虛云云</div>
<div class='lg-row'>今來利作採樵客　可以抛身麋鹿羣</div>
<div class='lg-row'>丁隱君　丁隱君　昻頭且莫變名氏　即日便尋丁隱君</div>
</p></div>
<div class='div-other'><a id='mulu706' />
<p class='h3'>和李<span class='corr'>杞</span>〈題靈隱寺〉</p><p class="byline">蘇軾</p><p style="margin-left:0em;text-indent:0em;" class="lg-abnormal"><div class='lg-row'>君不見　錢塘湖　錢王壯觀今已無　屋堆黃金斗量珠　運盡不勞折簡呼</div>
<div class='lg-row'>四方宦遊散其拏　宮闕留與人間娛</div>
<div class='lg-row'>盛衰哀樂兩須臾　何用多憂心鬱紆　溪山處處皆可廬　最後靈隱飛來孤</div>
<div class='lg-row'>喬松百丈蒼髯鬚　優優下笑柳與蒲</div>
<div class='lg-row'>高堂會食羅千夫　撞鐘擊鼓喧朝晡　凝香方丈眠氍毺　絕勝絮被縫海圖</div>
<div class='lg-row'>清風時來驚睡餘　遂起羲皇傲几籧</div>
<div class='lg-row'>歸時棲鴉正早逋　孤煙落日不可逋</div>
</p></div>
<div class='div-other'><a id='mulu707' />
<p class='h3'>冷泉亭送唐林夫</p><p class="byline">蘇軾</p><p style="margin-left:0em;text-indent:0em;" class="lg-abnormal"><div class='lg-row'>靈隱前　三竺後　兩澗春淙一靈鷲　不知水從何處來　跳波赴壑如奔雷</div>
<div class='lg-row'>無情有意兩莫測　肯向冷泉亭下相縈迴</div>
<div class='lg-row'>我在錢塘六百日　山中暫來不暖席　今君欲就靈隱居　葛衣草履隨僧蔬</div>
<div class='lg-row'>肯與冷泉作主一百日　不用二十四考書中書</div>
</p></div>
<div class='div-other'><a id='mulu708' />
<p class='h3'>靈隱寺</p><p class="byline">恭行<span class='corr'>己</span></p><p style="margin-left:0em;text-indent:0em;" class="lg-abnormal"><div class='lg-row'>靈山鑿開山骨路　慈雲側把黃金布　峰擎小朵凝華煙　井暗葛洪煉丹處</div>
<div class='lg-row'>洞猿抱子隨人呼　竹龍弄珠愁水枯</div>
<div class='lg-row'>列剎相望五天近　梵僧往還無時無　埽石雲堆命分坐　展眼三生容易過</div>
<div class='lg-row'>李源別棹上瞿塘　牧竪唱歌天人和</div>
<div class='lg-row'>西風昨夜吹早秋　千年辛苦驚白頭　耆婆樹下客歸去　茶瓢打翻方自由</div>
</p></div>
<div class='div-other'><a id='mulu709' />
<p class='h3'>虛白亭</p><p class="byline">見心復</p><p style="margin-left:0em;text-indent:0em;" class="lg-abnormal"><div class='lg-row'>洞然一室生虛白　包括須彌百千億　卧遊恍訝玻璃宮　幻出諸天帝青色</div>
<div class='lg-row'>常作清靜觀　廓達含太空　水晶寒映座上月　玉氣晴射窗間虹</div>
<div class='lg-row'>神光圓照徹中外　萬物朗融無隔礙</div>
<div class='lg-row'>空明一色鏡涵天　觸目如居焰摩界</div>
<div class='lg-row'>我光此室依靈光　閻浮大樹多陰涼　門開冷泉境　路入無何鄉</div>
<div class='lg-row'>道人不起那伽定　夜明簾捲當銀潢　扶過毘耶城　超出摩竭方</div>
<div class='lg-row'>身本無來亦無住　那用三萬二千獅子牀</div>
<div class='lg-row'>了知有相皆非實　明暗色空誰辨的　莫教童子窺習禪　誤作水光投瓦礫</div>
<div class='lg-row'>掃除聖解并凡情　純清絕點泯見精</div>
<div class='lg-row'>忽驚兜率夢覺海　天曉紅輪輾破琉璃青</div>
</p></div>
<div class='div-other'><a id='mulu710' />
<p class='h3'>北高峰</p><p class="byline">洪鍾</p><p style="margin-left:0em;text-indent:0em;" class="lg-abnormal"><div class='lg-row'>策杖直上北高顛　俯視萬象皆茫然　螺攢翠擁互起伏　芙蓉朵朵相爭妍</div>
<div class='lg-row'>江流東去自今古　山勢飛來如鳳舞</div>
<div class='lg-row'>湖光十里傍城開　畫船日日聞簫鼓　簫鼓聲和發浩歌　人生志節當如何</div>
<div class='lg-row'>功成身退有明訓　乞歸便向山之阿</div>
<div class='lg-row'>山中風景真堪樂　朋徒詩酒常相約　香山洛社有遺芳　誰謂今人不如昨</div>
</p></div>
<div class='div-other'><a id='mulu711' />
<p class='h3'>岣嶁山房</p><p class="byline">皇甫涍</p><p style="margin-left:0em;text-indent:0em;" class="lg-abnormal"><div class='lg-row'>虎林勝擅飛來峰　谿梁亘度名廻龍　蒼松迎風鼓琴瑟　巧石向日開芙蓉</div>
<div class='lg-row'>中隱仙人鍊鉛蕊　虛調槖籥分金水</div>
<div class='lg-row'>週行神火退陰魔　幻出神珠細如米　赫奕光騰五色霓　服之壽與天皇齊</div>
<div class='lg-row'>驅雷逐電護丹鼎　竊取應防后羿妻</div>
<div class='lg-row'>我是青城鶴背客　洗頭猶怪南溟窄　攀翻靈鷲挹少微　暖煙蒸發山花赤</div>
<div class='lg-row'>彷彿身遊何有鄉　萬竿修竹披雲房</div>
<div class='lg-row'>劈芝饌玉奏鶯簧　瓦爐將爇柏鈴香</div>
<div class='lg-row'>蟠桃酒瀉癭瓢滿　醉卧山中歲月長</div>
</p></div>
<div class='div-other'><a id='mulu712' />
<p class='h3'>贈靈隱晦山大師歌</p><p class="byline">柯維楨<span class='note-inline'>(翰周)</span></p><p style="margin-left:0em;text-indent:0em;" class="lg-abnormal"><div class='lg-row'>我昨登匡阜　秀絕不可名　香爐五老得髣髴　屏風九疊煙嵐橫</div>
<div class='lg-row'>宗雷慧遠近已久　東林精舍誰尋盟　攬師匡廬咏　奇偉洵可驚</div>
<div class='lg-row'>奔騰飛瀑數千仞　矯矯筆力雄相爭</div>
<div class='lg-row'>前聞黃鶴曾題句　蟻視禰衡鸚鵡賦　崔顥當年浪得名　卻笑青蓮投筆去</div>
<div class='lg-row'>武林湖山最明秀　西域飛來有靈鷲</div>
<div class='lg-row'>禪席東南說五山　祖庭法乳親承授　去年持缽來嘉禾　余方鼓柁湘江波</div>
<div class='lg-row'>猊座獅音空逖聽　自憐學道常蹉跎</div>
<div class='lg-row'>頻年苦行役　萬里信南北　屢欲從師杖履遊　心胸一為開茅塞</div>
<div class='lg-row'>今朝挈侶過雲棲　疊嶂迴巒逈欲迷</div>
<div class='lg-row'>冷泉亭下還相訊　應許追蹤舊虎谿</div>
</p></div></div>
<div class='div-other'><a id='mulu713' />
<p class='h2'>五言律</p>
<div class='div-other'><a id='mulu714' />
<p class='h3'>題靈隱山頂院</p><p class="byline">綦母潛</p>
<div class="lg regular" style="margin-left:0em;"><div class='lg-row'>招提此山頂　下界不相聞　塔影掛清漢　鐘聲和白雲</div>
<div class='lg-row'>觀空靜室掩　行道眾香焚　且駐西來駕　人天日未曛</div>
</div></div>
<div class='div-other'><a id='mulu715' />
<p class='h3'>候仙亭</p><p class="byline">白居易</p>
<div class="lg regular" style="margin-left:0em;"><div class='lg-row'>蹇步垂朱綬　華纓映白鬚　何因駐衰老　只有且歡娛</div>
<div class='lg-row'>酒興還應在　詩情可便無　登山與臨水　猶未要人扶</div>
</div></div>
<div class='div-other'><a id='mulu716' />
<p class='h3'>請韜光齋</p>
<div class="lg regular" style="margin-left:0em;"><div class='lg-row'>白屋炊香飯　葷羶不入家　濾泉澄葛粉　洗手摘藤花</div>
<div class='lg-row'>青芥除黃葉　紅薑帶紫芽　命師相伴食　齋罷一甌茶</div>
</div></div>
<div class='div-other'><a id='mulu717' />
<p class='h3'>宿靈隱</p>
<div class="lg regular" style="margin-left:0em;"><div class='lg-row'>月色荒城外　江聲野寺中　貧知交道薄　老信釋門空</div>
<div class='lg-row'>露葉彫堦蘚　風枝戞井桐　不妨無酒夜　閒話值生公</div>
</div><p style="margin-left:0em;text-indent:2em"><span class='note-inline'>(附錄：權德輿〈下竺詩〉)</span></p>

<div class="lg regular" style="margin-left:0em;"><div class='lg-row'><span class='note-inline'>(暮過潭上寺　獨宿白雲間)</span>　<span class='note-inline'>(鐘磬遙連寺　星河半隔山)</span>　<span class='note-inline'>(石中泉暗落　松外初關)</span></div>
<div class='lg-row'><span class='note-inline'>(卻憶終南裏　前秋此夕還)</span></div>
</div></div>
<div class='div-other'><a id='mulu718' />
<p class='h3'>飛來峰</p><p class="byline">貫休</p>
<div class="lg regular" style="margin-left:0em;"><div class='lg-row'>元是西天住　飛來莫去休　未辭仙佛國　好是帝王州</div>
<div class='lg-row'>彼樹亦如寄　吾生應更浮　白猿呼不應　松露滴獼猴</div>
</div></div>
<div class='div-other'><a id='mulu719' />
<p class='h3'>寄杭州宋震使君</p>
<div class="lg regular" style="margin-left:0em;"><div class='lg-row'>罷郡歸侵暑　仍思靈隱居　僧房謝朓語　寺額葛洪書</div>
<div class='lg-row'>月樹獼猴睡　山池菡萏疏　吾皇愛清靜　莫便結吾廬</div>
</div></div>
<div class='div-other'><a id='mulu720' />
<p class='h3'>登北高峰塔</p><p class="byline">潘閬</p>
<div class="lg regular" style="margin-left:0em;"><div class='lg-row'>高峰峰上塔　竟上最高層　常謂人難到　何當我獨登</div>
<div class='lg-row'>天香聞不斷　海月見微稜　懶下紅塵路　重來恐未能</div>
</div></div>
<div class='div-other'><a id='mulu721' />
<p class='h3'>冷泉放閘</p><p class="byline">陸游</p>
<div class="lg regular" style="margin-left:0em;"><div class='lg-row'>泉聲飛出閘　逶迤綠陰間　此地原無暑　多時不入山</div>
<div class='lg-row'>草欹疑石墜　水定見魚還　誰得同龜鶴　遊吟半日閒</div>
</div></div>
<div class='div-other'><a id='mulu722' />
<p class='h3'>飛來峰</p><p class="byline">林景熙</p>
<div class="lg regular" style="margin-left:0em;"><div class='lg-row'>何年移竺國　秀色發稜層　清極不知夏　虛中欲晤僧</div>
<div class='lg-row'>樹幽嵐氣重　泉落乳花凝　猶憶烹茶處　閒來話葛藤</div>
</div></div>
<div class='div-other'><a id='mulu723' />
<p class='h3'>北高峰</p><p class="byline">唐玄英</p>
<div class="lg regular" style="margin-left:0em;"><div class='lg-row'>絕頂無煩暑　登高三伏中　深蘿斜透日　喬木更含風</div>
<div class='lg-row'>山疊雲霞際　川傾世界東　那知茲夕興　不與古人同</div>
</div></div>
<div class='div-other'><a id='mulu724' />
<p class='h3'>靈隱蓬萊堂</p><p class="byline">孫雄</p>
<div class="lg regular" style="margin-left:0em;"><div class='lg-row'>堂開金色界　梵客好鈎簾　山影碧侵座　水聲清遶簷</div>
<div class='lg-row'>彩雲埋石腳　珠露泣松髯　終擬攜孤笛　凭欄喚玉蟾</div>
</div></div>
<div class='div-other'><a id='mulu725' />
<p class='h3'>遊靈隱寺</p><p class="byline">道諫</p>
<div class="lg regular" style="margin-left:0em;"><div class='lg-row'>長吟遊古寺　九里入青松　鳥向花間語　僧從月下逢</div>
<div class='lg-row'>陰廊連碧殿　清磬雜疏鐘　回首夕陽晚　煙霞鎖亂峰</div>
</div></div>
<div class='div-other'><a id='mulu726' />
<p class='h3'>冷泉夜坐</p><p class="byline">趙師秀</p>
<div class="lg regular" style="margin-left:0em;"><div class='lg-row'>眾境碧沉沉　前峰月正臨　樓鐘晴聽響　池水夜觀深</div>
<div class='lg-row'>清淨非人世　虛空見佛心　卻尋來處宿　風起古松林</div>
</div></div>
<div class='div-other'><a id='mulu727' />
<p class='h3'>冷泉亭</p><p class="byline">知圓</p>
<div class="lg regular" style="margin-left:0em;"><div class='lg-row'>幽亭無俗狀　清駛滌煩襟　砌壓寒流淺　簷分積翠深</div>
<div class='lg-row'>晚花閒照影　古木冷垂陰　凭檻不能去　澄澄發靜吟</div>
</div></div>
<div class='div-other'><a id='mulu728' />
<p class='h3'>宿靈隱寺曉起</p><p class="byline">王問</p>
<div class="lg regular" style="margin-left:0em;"><div class='lg-row'>看山逢雨色　猶得住招提　獨悟虛為性　方知往是迷</div>
<div class='lg-row'>澗從窗下落　鶯在霧中啼　微梵來金界　冥冥隔竺西</div>
</div></div>
<div class='div-other'><a id='mulu729' />
<p class='h3'>宿歸雲菴</p><p class="byline">孫一元</p>
<div class="lg regular" style="margin-left:0em;"><div class='lg-row'>獨坐山中寺　境閒真意存　瓦燈然石壁　松葉暗柴門</div>
<div class='lg-row'>夜久無羣動　詩成偶自言　上方鐘磬早　山月落前軒</div>
</div></div>
<div class='div-other'><a id='mulu730' />
<p class='h3'>靈隱寺</p><p class="byline">孫枝</p>
<div class="lg regular" style="margin-left:0em;"><div class='lg-row'>谷口隱青松　深山路幾重　高峰停落日　流水和踈鐘</div>
<div class='lg-row'>樹古殘霞斷　雲歸一雁衝　冷泉亭上坐　歌嘯每從容</div>
</div></div>
<div class='div-other'><a id='mulu731' />
<p class='h3'>秋日鷲山雨後作</p>
<div class="lg regular" style="margin-left:0em;"><div class='lg-row'>金風臨北牖　蕭瑟動輕衣　雨歇千峰翠　煙飛萬木稀</div>
<div class='lg-row'>殘紅掛秋水　獨鳥下荊扉　欹枕長歌罷　悠然月色微</div>
</div></div>
<div class='div-other'><a id='mulu732' />
<p class='h3'>飛來峰</p><p class="byline">黃省曾</p>
<div class="lg regular" style="margin-left:0em;"><div class='lg-row'>洞室曲仍曲　峰椒奇復奇　賦華形不似　遊習勝還迷</div>
<div class='lg-row'>西鷲應宜記　東壺諒可齊　至今盤鬱境　猶似眾靈棲</div>
</div></div>
<div class='div-other'><a id='mulu733' />
<p class='h3'>韜光菴</p><p class="byline">田汝成</p>
<div class="lg regular" style="margin-left:0em;"><div class='lg-row'>高閣迥塵氛　迢遙積翠分　漁歌湖上起　夜梵谷中聞</div>
<div class='lg-row'>竟夕唯清籟　諸天盡白雲　倘逢鸞鶴侶　從此更離羣</div>
</div></div>
<div class='div-other'><a id='mulu734' />
<p class='h3'>至靈隱寺</p><p class="byline">王穉登</p>
<div class="lg regular" style="margin-left:0em;"><div class='lg-row'>改朔逢流火　輕舠湖上行　兩峰爭出沒　一水隔陰晴</div>
<div class='lg-row'>寺寺藏雲氣　家家枕澗聲　不辭沾法雨　來謁古先生</div>
</div></div>
<div class='div-other'><a id='mulu735' />
<p class='h3'>靈隱寺</p><p class="byline">謝肇淛</p>
<div class="lg regular" style="margin-left:0em;"><div class='lg-row'>兩僧飛錫地　鷲嶺幾時分　古寺唯黃葉　秋山自白雲</div>
<div class='lg-row'>雨花空外落　潮信定中聞　便欲吹笙去　清霄鸞鶴羣</div>
</div></div>
<div class='div-other'><a id='mulu736' />
<p class='h3'>韜光菴</p>
<div class="lg regular" style="margin-left:0em;"><div class='lg-row'>虛閣倚岧嶤　高秋氣泬㵳　亂山圍郭小　一水接江遙</div>
<div class='lg-row'>峰勢全欺寺　鐘聲半雜潮　平生邱壑興　齋罷宿僧寮</div>
</div></div>
<div class='div-other'><a id='mulu737' />
<p class='h3'>岣嶁山房</p><p class="byline">黃汝亨</p>
<div class="lg regular" style="margin-left:0em;"><div class='lg-row'>窈窕此山中　巖房一徑通　飛泉時帶雨　拂響坐臨風</div>
<div class='lg-row'>人靜禪初梵　天高月正空　淒清聊奏曲　人世已鴻蒙</div>
</div></div>
<div class='div-other'><a id='mulu738' />
<p class='h3'>岣嶁山房</p><p class="byline">沈明臣</p>
<div class="lg regular" style="margin-left:0em;"><div class='lg-row'>吳越新投社　山中覓故侯　白雲僧借榻　黃葉客登樓</div>
<div class='lg-row'>月出境逾靜　溪深水自流　翻憐鐘磬發　破此一林幽</div>
</div></div>
<div class='div-other'><a id='mulu739' />
<p class='h3'>韜光菴</p><p class="byline">張蔚然</p>
<div class="lg regular" style="margin-left:0em;"><div class='lg-row'>空王臺殿後　何意有珠宮　山轉疑無徑　樓高望不窮</div>
<div class='lg-row'>江濤流日夜　海色上虛空　秋月懸孤嶂　婆娑滿樹風</div>
</div></div>
<div class='div-other'><a id='mulu740' />
<p class='h3'>五寺橋望諸雲泉怡老處</p><p class="byline">陳實</p>
<div class="lg regular" style="margin-left:0em;"><div class='lg-row'>瀑水當禪境　流雲度石橋　松杉晴作雨　唄梵夜聞潮</div>
<div class='lg-row'>謝朓空文藻　鍾期又寂寥　迴觀飛鶴去　莫負白雲招</div>
</div></div>
<div class='div-other'><a id='mulu741' />
<p class='h3'>靈隱寺暮歸</p><p class="byline">白珩</p>
<div class="lg regular" style="margin-left:0em;"><div class='lg-row'>山色晚蒼蒼　山門下夕陽　栴林飄槲葉　新月到禪牀</div>
<div class='lg-row'>逕出千峰秀　亭迴一澗長　淹留不可極　露溼薜衣裳</div>
</div></div>
<div class='div-other'><a id='mulu742' />
<p class='h3'>贈僧住靈隱</p><p class="byline">虞淳熙</p>
<div class="lg regular" style="margin-left:0em;"><div class='lg-row'>象工來石室　寶跡繫金繩　六度初行忍　三皈始見僧</div>
<div class='lg-row'>松雲空宿障　鷲日望朝升　桂子秋風裏　披衣拜駱丞</div>
</div></div>
<div class='div-other'><a id='mulu743' />
<p class='h3'>送僧住靈隱</p><p class="byline">夏衡</p>
<div class="lg regular" style="margin-left:0em;"><div class='lg-row'>尋芳來上國　振錫復南還　一鉢隨緣飯　孤燈到處禪</div>
<div class='lg-row'>晚風青豆雨　秋水白蘋煙　後夜鐘聲斷　相思湖水邊</div>
</div></div>
<div class='div-other'><a id='mulu744' />
<p class='h3'>靈隱寺</p><p class="byline">葉向高</p>
<div class="lg regular" style="margin-left:0em;"><div class='lg-row'>山行情不厭　暑入景偏宜　古剎依靈壁　閒雲近酒巵</div>
<div class='lg-row'>逢僧能識字　對客善題詩　蹤跡能如此　吾生媿鹿麋</div>
</div></div>
<div class='div-other'><a id='mulu745' />
<p class='h3'>遊靈隱寺</p><p class="byline">王思任</p>
<div class="lg regular" style="margin-left:0em;"><div class='lg-row'>靈隱一孤峰　菴菴疊翠重　僧泉依竹驛　仙屋破雲峰</div>
<div class='lg-row'>綠暗天俱貴　山寒月不濃　澗橋秋倚處　忽一響溪鐘</div>
</div></div>
<div class='div-other'><a id='mulu746' />
<p class='h3'>飛來峰</p><p class="byline">晦山顯</p>
<div class="lg regular" style="margin-left:0em;"><div class='lg-row'>何代飛來此　空濛鬱亂青　千奇靈鷲石　一碧冷泉亭</div>
<div class='lg-row'>壁破盤螺髻　幢高湧梵經　有僧孤頂住　夜半火浮星</div>
</div></div>
<div class='div-other'><a id='mulu747' />
<p class='h3'>冷泉亭</p>
<div class="lg regular" style="margin-left:0em;"><div class='lg-row'>靈鷲真邱壑　當門水石香　亭幽人影靜　泉冷客心涼</div>
<div class='lg-row'>古碧澄毛髮　空青照殿堂　高賢時策杖　一坐到斜陽</div>
</div></div>
<div class='div-other'><a id='mulu748' />
<p class='h3'>慧理開山祖塔<span class='note-inline'>(在迴龍橋道左)</span></p>
<div class="lg regular" style="margin-left:0em;"><div class='lg-row'>欲表靈峰異　迦維特地來　雙猿呼洞出　五寺鑿雲開</div>
<div class='lg-row'>石塔當溪口　全身聽壑雷　到山先覿面　誰慮沒荒萊</div>
</div></div>
<div class='div-other'><a id='mulu749' />
<p class='h3'>明教嵩禪師塔<span class='note-inline'>(在寺西永安塢)</span></p>
<div class="lg regular" style="margin-left:0em;"><div class='lg-row'>五相傳堅固　遺幢號永安　鴻文三藏吼　鐵骨一龕寒</div>
<div class='lg-row'>佛日弓裘在　靈山風樹看　法王留王氣　萬古卓雲端</div>
</div></div>
<div class='div-other'><a id='mulu750' />
<p class='h3'>蓮花峰</p>
<div class="lg regular" style="margin-left:0em;"><div class='lg-row'>崔嵬最高頂　奇石水經傳　亂吸千峰翠　平開十丈蓮</div>
<div class='lg-row'>冰霜鮮臘月　臺座逼空天　信是靈山物　拈來不記年</div>
</div></div>
<div class='div-other'><a id='mulu751' />
<p class='h3'>神尼舍利塔</p><p style="margin-left:0em;text-indent:2em">塔在飛來峰巽角。尼名智仙，曾撫隋文帝。帝即位，勅建塔藏其舍利。</p>

<div class="lg regular" style="margin-left:0em;"><div class='lg-row'>插漢浮圖古　傳來隋代尼　神通仙佛母　襁褓帝王兒</div>
<div class='lg-row'>鬧市知天子　深宮禮聖師　靈山藏舍利　斑剝故朝碑</div>
</div></div>
<div class='div-other'><a id='mulu752' />
<p class='h3'>殿前石塔</p><p style="margin-left:0em;text-indent:2em">五代錢鏐王為永師大師建。</p>

<div class="lg regular" style="margin-left:0em;"><div class='lg-row'>矗立如雙闕　浮圖聳殿陰　悉檀錢氏物　標榜永明心</div>
<div class='lg-row'>八面雕鏤古　千齡剝繡深　巨鼇擎不倦　劫海擁獅林</div>
</div></div>
<div class='div-other'><a id='mulu753' />
<p class='h3'>山門外石幢</p>
<div class="lg regular" style="margin-left:0em;"><div class='lg-row'>高幢垂五代　端拱寺門雄　地湧虬螭角　天成神鬼工</div>
<div class='lg-row'>蓮花開仰覆　佛頂峙西東　卓出靈峰半　招搖雲霧中</div>
</div></div>
<div class='div-other'><a id='mulu754' />
<p class='h3'>五羅漢松</p>
<div class="lg regular" style="margin-left:0em;"><div class='lg-row'>古寺青垂蓋　崢嶸秀五松　似浮羅漢影　幸免大夫封</div>
<div class='lg-row'>冰鐵開禪虎　支離類老龍　一株臨濟後　高蔭屬靈峰</div>
</div></div>
<div class='div-other'><a id='mulu755' />
<p class='h3'>濟顛祖師</p>
<div class="lg regular" style="margin-left:0em;"><div class='lg-row'>怪爾真羅漢　縱橫魔佛間　師尊一瞎老　顛盡兩名山</div>
<div class='lg-row'>詩偈天然韻　神通半雜頑　金身披破衲　頂禮欲開顏</div>
</div></div>
<div class='div-other'><a id='mulu756' />
<p class='h3'>韜光</p>
<div class="lg regular" style="margin-left:0em;"><div class='lg-row'>盛伏投精舍　居然到冷扉　一池龍噴雪　四座瀑侵衣</div>
<div class='lg-row'>金地蓮時放　晴堦雨暗飛　真禪高韻在　歎息仰餘暉</div>
</div></div>
<div class='div-other'><a id='mulu757' />
<p class='h3'>石筍峰</p>
<div class="lg regular" style="margin-left:0em;"><div class='lg-row'>何人輪巨釡　斬劈卓雲峰　玉版撑孤壑　蒼煙破幾重</div>
<div class='lg-row'>抽條難宿鳳　驚雨欲成龍　怪絕懸崖處　偏留此異蹤</div>
</div></div>
<div class='div-other'><a id='mulu758' />
<p class='h3'>冷泉亭</p><p class="byline">奕山萃</p>
<div class="lg regular" style="margin-left:0em;"><div class='lg-row'>滴辭雲竇　泓澄北磵陰　亭餘玉局墨　記載樂天唫</div>
<div class='lg-row'>影浸松杉古　光回殿閣沉　高軒如到此　六月已寒心</div>
</div></div>
<div class='div-other'><a id='mulu759' />
<p class='h3'>慧理祖塔</p><p class="byline">慧麟瑞</p>
<div class="lg regular" style="margin-left:0em;"><div class='lg-row'>為問開山祖　雙猿洞未封　全身當谷口　一塔壓迴龍</div>
<div class='lg-row'>錫掛西天月　雷轟鷲嶺鐘　欲知真面目　溪水盡朝宗</div>
</div></div></div>
<div class='div-other'><a id='mulu760' />
<p class='h2'>七言律</p>
<div class='div-other'><a id='mulu761' />
<p class='h3'>靈隱寺</p><p class="byline">司空曙</p><p style="margin-left:0em;text-indent:0em;" class="lg-abnormal"><div class='lg-row'>青山古寺遶煙波　石磴盤空鳥道過　百尺金身開鑿壁　萬龕燈焰隔煙蘿</div>
<div class='lg-row'>雲生客到侵衣溼　花落僧前覆地多</div>
<div class='lg-row'>不與方袍同結足　下歸塵世竟如何</div>
</p></div>
<div class='div-other'><a id='mulu762' />
<p class='h3'>靈隱寺</p><p class="byline">賈㠀</p><p style="margin-left:0em;text-indent:0em;" class="lg-abnormal"><div class='lg-row'>峰前峰後寺初秋　絕頂高牕見沃洲　人在定中聞蟋蟀　鶴曾棲處掛獼猴</div>
<div class='lg-row'>山鐘夜渡空江水　汀月寒生古石樓</div>
<div class='lg-row'>心欲懸帆身未遂　謝公此地昔曾遊</div>
</p></div>
<div class='div-other'><a id='mulu763' />
<p class='h3'>靈隱寺</p><p class="byline">白居易</p><p style="margin-left:0em;text-indent:0em;" class="lg-abnormal"><div class='lg-row'>一山分作兩山門　兩寺元從一寺分　東澗水流西澗水　南山雲起北山雲</div>
<div class='lg-row'>前臺花發後臺見　上界鐘聲下界聞</div>
<div class='lg-row'>遙想吾師行道處　天香桂子落紛紛</div>
</p></div>
<div class='div-other'><a id='mulu764' />
<p class='h3'>辭白太守齋</p><p class="byline">韜光</p><p style="margin-left:0em;text-indent:0em;" class="lg-abnormal"><div class='lg-row'>山僧野性好林泉　每向巖阿倚石眠　不解栽松陪玉勒　惟能引水種金蓮</div>
<div class='lg-row'>白雲乍可來青嶂　明月難教下碧天</div>
<div class='lg-row'>城市不能飛錫去　恐驚鶯囀翠樓前</div>
</p></div>
<div class='div-other'><a id='mulu765' />
<p class='h3'>立秋宿寺</p><p class="byline">蘇軾</p><p style="margin-left:0em;text-indent:0em;" class="lg-abnormal"><div class='lg-row'>百重堆案掣身閒　一葉秋聲對榻眠　牀下雪霜侵月　枕中琴筑落堦泉</div>
<div class='lg-row'>崎嶇世味嘗應遍　寂寞山棲老漸便</div>
<div class='lg-row'>惟有憫農心尚在　起占雲漢更茫然</div>
</p></div>
<div class='div-other'><a id='mulu766' />
<p class='h3'>中秋分桂贈楊元素</p><p style="margin-left:0em;text-indent:0em;" class="lg-abnormal"><div class='lg-row'>月缺霜濃細蘂乾　此花元屬桂堂仙　鷲峰子落驚前夜　蟾窟枝空記昔年</div>
<div class='lg-row'>破裓山僧憐耿介　練裙溪女鬥清妍</div>
<div class='lg-row'>願公採擷紉幽佩　莫遣孤芳老澗邊</div>
</p></div>
<div class='div-other'><a id='mulu767' />
<p class='h3'>汎舟入靈隱</p><p class="byline">林逋</p><p style="margin-left:0em;text-indent:0em;" class="lg-abnormal"><div class='lg-row'>水天相映淡溶　隔水青山無數重　白鳥背人秋自遠　蒼煙和樹曉來濃</div>
<div class='lg-row'>桐廬道次七里瀨　彭蠡湖邊五老峰</div>
<div class='lg-row'>輟棹遲回歸未得　上方精舍動疏鐘</div>
</p></div>
<div class='div-other'><a id='mulu768' />
<p class='h3'>宿永安遇雨</p><p class="byline">楊蟠</p><p style="margin-left:0em;text-indent:0em;" class="lg-abnormal"><div class='lg-row'>九里松門雪過時　籃輿嬝嬝礙松枝　雨留宿客還斜落　風送行人卻倒吹</div>
<div class='lg-row'>華表忽驚黃鶴過　耳中猶聽白猿悲</div>
<div class='lg-row'>來朝弗著登山屐　恐被人呼謝客兒</div>
</p></div>
<div class='div-other'><a id='mulu769' />
<p class='h3'>和楊蟠〈宿永安遇雨〉</p><p class="byline">契嵩</p><p style="margin-left:0em;text-indent:0em;" class="lg-abnormal"><div class='lg-row'>巖維靈徹出山時　被雨曾聞礙木枝　樹杪霜寒何足畏　管中春色亦堪吹</div>
<div class='lg-row'>風寒鐘韻疑還散　水激溪聲咽又悲</div>
<div class='lg-row'>鬭草野童君莫笑　初平原是牧羊兒</div>
</p></div>
<div class='div-other'><a id='mulu770' />
<p class='h3'>歲暮值雪，焚香獨坐，有懷章安楊公蟠錢湖草堂</p><p class="byline">沙門惟悟</p><p style="margin-left:0em;text-indent:0em;" class="lg-abnormal"><div class='lg-row'>檐外驚風幽鳥歸　窗前獨坐事還稀　初看曆日新年近　喜見山林驟雪飛</div>
<div class='lg-row'>但憶故人能有詠　寧懷久客此無衣</div>
<div class='lg-row'>鮑昭湯老能乘興　城郭何如在翠微</div>
</p></div>
<div class='div-other'><a id='mulu771' />
<p class='h3'>和契嵩有懷二公之作</p><p class="byline">惟悟</p><p style="margin-left:0em;text-indent:0em;" class="lg-abnormal"><div class='lg-row'>道安獨繼襄陽踵　詩好慵窺清晝評　竹屋數間經幾載　草衣三事傲平生</div>
<div class='lg-row'>縱陪林下收孤迹　難學人間走大名</div>
<div class='lg-row'>燈火已殘談未倦　曉風斜雨打窗聲</div>
</p></div>
<div class='div-other'><a id='mulu772' />
<p class='h3'>見山亭</p><p class="byline">張商英</p><p style="margin-left:0em;text-indent:0em;" class="lg-abnormal"><div class='lg-row'>簾捲疏煙醉眼開　浮雲飛盡見崔嵬　苦遭嵐氣遮藏久　深謝清風引致來</div>
<div class='lg-row'>丹桂有時明月滿　舊山無路白猿哀</div>
<div class='lg-row'>禪僧詰我真空理　心火茫茫一夜灰</div>
</p></div>
<div class='div-other'><a id='mulu773' />
<p class='h3'>靈隱訪舊</p><p class="byline">恭行<span class='corr'>己</span></p><p style="margin-left:0em;text-indent:0em;" class="lg-abnormal"><div class='lg-row'>西風倦客懶馳奔　今日扶藜偶出門　未學道林歸養馬　且尋慧理去呼猿</div>
<div class='lg-row'>早行九里松多老　舊坐三生石尚温</div>
<div class='lg-row'>勸爾更添茶一碗　此情須向此時論</div>
</p></div>
<div class='div-other'><a id='mulu774' />
<p class='h3'>泛舟入靈隱寺</p><p class="byline">楊維楨</p><p style="margin-left:0em;text-indent:0em;" class="lg-abnormal"><div class='lg-row'>九里松關一逕深　修廊千尺晝沉沉　佛安瑪瑙沉香座　僧住栴檀紫竹林</div>
<div class='lg-row'>南北高峰天外筆　東西流水屋頭琴</div>
<div class='lg-row'>冷泉亭畔閑盤礴　洗盡平生名利心</div>
</p></div>
<div class='div-other'><a id='mulu775' />
<p class='h3'>過鷲峰贈勤上人</p><p class="byline">楊維楨</p><p style="margin-left:0em;text-indent:0em;" class="lg-abnormal"><div class='lg-row'>高林初日散煙霏　謝客亭前多翠微　湖上海門獅子吼　山來天竺鳳凰飛</div>
<div class='lg-row'>胡僧譚咒花生舌　木客題詩葉滿衣</div>
<div class='lg-row'>誰識道人真樂意　九溪溪上御風歸</div>
</p></div>
<div class='div-other'><a id='mulu776' />
<p class='h3'>集慶寺</p><p class="byline">仇遠</p><p style="margin-left:0em;text-indent:0em;" class="lg-abnormal"><div class='lg-row'>半生三宿此招提　眼底交遊更有誰　顧愷謾留金粟影　杜陵忍賦玉華詩</div>
<div class='lg-row'>旋烹紫筍猶含籜　自摘青茶未展旗</div>
<div class='lg-row'>聽徹洞簫清不寐　月明正照古松枝</div>
</p></div>
<div class='div-other'><a id='mulu777' />
<p class='h3'>送復見心返杭，兼柬張伯雨</p><p class="byline">虞集</p><p style="margin-left:0em;text-indent:0em;" class="lg-abnormal"><div class='lg-row'>春雨西江漲百川　袈裟又上浙東船　行尋龍卧雲生徑　坐聽猿吟月浸泉</div>
<div class='lg-row'>客裏有詩煩為寄　山中何法可相傳</div>
<div class='lg-row'>故人或者尋張拙　鼻涕垂頤雪滿肩</div>
</p></div>
<div class='div-other'><a id='mulu778' />
<p class='h3'>飛來峰</p><p class="byline">朱袞</p><p style="margin-left:0em;text-indent:0em;" class="lg-abnormal"><div class='lg-row'>每怪青山行不動　誰傳靈鷲遠飛來　地幽合得芙蓉朵　神異真疑鬼物胎</div>
<div class='lg-row'>碧玉洞虛留日月　黃金世近拱樓臺</div>
<div class='lg-row'>年來悟得推移訣　時把乾坤運一迴</div>
</p></div>
<div class='div-other'><a id='mulu779' />
<p class='h3'>贈靈鷲勤上人</p><p class="byline">張紳</p><p style="margin-left:0em;text-indent:0em;" class="lg-abnormal"><div class='lg-row'>靈鷲禪房我所思　可堪春晚送勤師　半山啼鳥煙霞裏　一路落花風雨時</div>
<div class='lg-row'>定有猿看窗外筆　應知苔護壁間詩</div>
<div class='lg-row'>門前曲徑通三竺　欲向中天采石芝</div>
</p></div>
<div class='div-other'><a id='mulu780' />
<p class='h3'>觀魯侍郎冷泉亭放猿</p><p class="byline">錢思復</p><p style="margin-left:0em;text-indent:0em;" class="lg-abnormal"><div class='lg-row'>飛來峰上又成羣　好事誰無魯使君　金鎖曾經湘岸雨　黑衣猶帶峽山雲</div>
<div class='lg-row'>不應淚落舟中聽　只許禪餘石上聞</div>
<div class='lg-row'>千尺長松掛孤影　夜深山月白紛紛</div>
</p></div>
<div class='div-other'><a id='mulu781' />
<p class='h3'>靈隱寺</p><p class="byline">張翥</p><p style="margin-left:0em;text-indent:0em;" class="lg-abnormal"><div class='lg-row'>石梁濺水溼蒼苔　陰洞旁穿澗底回　殿閣瓊瑤從地湧　山林圖畫自天開</div>
<div class='lg-row'>龍隨僧到分雲住　猿認人呼下樹來</div>
<div class='lg-row'>遊興未闌斜日盡　馬頭呼酒尚徘徊</div>
</p></div>
<div class='div-other'><a id='mulu782' />
<p class='h3'>贈來復</p><p style="margin-left:0em;text-indent:0em;" class="lg-abnormal"><div class='lg-row'>蓮華峰下天香樹　吹老西風幾度秋　僧寶師真弘覺範　詩窮我亦孟參謀</div>
<div class='lg-row'>文章宇宙千年事　身世江湖萬里舟</div>
<div class='lg-row'>甚欲相期石橋路　更須同訪羽人邱</div>
</p></div>
<div class='div-other'><a id='mulu783' />
<p class='h3'>靈鷲山</p><p style="margin-left:0em;text-indent:0em;" class="lg-abnormal"><div class='lg-row'>西湖之西天竺深　天香滿峰多桂林　老猿引子下高樹　流水興雲來遠岑</div>
<div class='lg-row'>上方已變劫灰黑　古洞長帶秋嵐陰</div>
<div class='lg-row'>清輝娛人且歸去　後夜月明重來尋</div>
</p></div>
<div class='div-other'><a id='mulu784' />
<p class='h3'>冷泉亭</p><p class="byline">董嗣杲</p><p style="margin-left:0em;text-indent:0em;" class="lg-abnormal"><div class='lg-row'>小朵峰前玉鏡寒　幾回倚杖聽潺湲　箕公飲澗非凡水　惠理呼猿在此山</div>
<div class='lg-row'>亭角靜依金剎古　樹深涼卧石闌間</div>
<div class='lg-row'>無因可冼人間熱　時御清風照影還</div>
</p></div>
<div class='div-other'><a id='mulu785' />
<p class='h3'>靈隱寺</p><p class="byline">張寧</p><p style="margin-left:0em;text-indent:0em;" class="lg-abnormal"><div class='lg-row'>秋日秋山景色微　秋來風景解人稀　泉通金谷清偏冷　峰出雙林峻欲飛</div>
<div class='lg-row'>黃葉下封遊客路　白雲閒護定僧扉</div>
<div class='lg-row'>人生晚節須當惜　暢飲何妨到夕輝</div>
</p></div>
<div class='div-other'><a id='mulu786' />
<p class='h3'>呼猿洞</p><p class="byline">高德暘</p><p style="margin-left:0em;text-indent:0em;" class="lg-abnormal"><div class='lg-row'>冷泉亭外松千樹　時有老猿啼樹間　逐侶出雲風動壑　呼兒歸洞月橫山</div>
<div class='lg-row'>曉空蕙帳人初去　秋入荷衣客未還</div>
<div class='lg-row'>清響不聞巴峽怨　時聽嫋嫋和潺湲</div>
</p></div>
<div class='div-other'><a id='mulu787' />
<p class='h3'>九里松</p><p style="margin-left:0em;text-indent:0em;" class="lg-abnormal"><div class='lg-row'>喬松萬樹總良材　九里青松一逕開　雲氣直從天竺去　濤聲長傍海門來</div>
<div class='lg-row'>人行道上依濃樾　子落僧前點嫩苔</div>
<div class='lg-row'>山水清暉增佛觀　託根元不限徂徠</div>
</p></div>
<div class='div-other'><a id='mulu788' />
<p class='h3'>北高峰</p><p class="byline">鄧林</p><p style="margin-left:0em;text-indent:0em;" class="lg-abnormal"><div class='lg-row'>捫蘿百折上嶙峋　世界凡仙到此分　小朵岳蓮來異域　孤撑天柱入層雲</div>
<div class='lg-row'>江湖俯看盃中瀉　鐘磬回從地底聞</div>
<div class='lg-row'>借問須彌在何處　老僧留客且論文</div>
</p></div>
<div class='div-other'><a id='mulu789' />
<p class='h3'>北高峰</p><p class="byline">姚肇</p><p style="margin-left:0em;text-indent:0em;" class="lg-abnormal"><div class='lg-row'>高峰千仞石嶙峋　曲磴躋攀霄壤分　一路松聲長帶雨　半空嵐氣總成雲</div>
<div class='lg-row'>上方樓閣參差見　下界笙歌遠近聞</div>
<div class='lg-row'>誰似當年蘇學士　登臨處處有遺文</div>
</p></div>
<div class='div-other'><a id='mulu790' />
<p class='h3'>送無杰師住靈隱寺</p><p class="byline">宗啟</p><p style="margin-left:0em;text-indent:0em;" class="lg-abnormal"><div class='lg-row'>鷲峰遙想景依然　捧檄欣師赴冷泉　觸石碧流珠噴雨　滿山瑤草玉生煙</div>
<div class='lg-row'>位高曾比中書考　任重當知少室禪</div>
<div class='lg-row'>歸去若逢同社問　為言九鼎一絲懸</div>
</p></div>
<div class='div-other'><a id='mulu791' />
<p class='h3'>九里松</p><p class="byline">夏言</p><p style="margin-left:0em;text-indent:0em;" class="lg-abnormal"><div class='lg-row'>百盤雲磴入千峰　飛蓋行穿夾道松　長晝風雷驚虎豹　半空鱗甲舞蛟龍</div>
<div class='lg-row'>江濤夜合秋聲壯　湖雨春添黛色濃</div>
<div class='lg-row'>欲藉丹青圖直幹　恨無韋偃得相從</div>
</p></div>
<div class='div-other'><a id='mulu792' />
<p class='h3'>九里松，次夏公謹韻</p><p class="byline">楊一清</p><p style="margin-left:0em;text-indent:0em;" class="lg-abnormal"><div class='lg-row'>出林遙見兩高峰　又歷周行九里松　午後煙雲來野鶴　四時風雨撼遊龍</div>
<div class='lg-row'>孤根拔地疏仍聳　秀色參天老更濃</div>
<div class='lg-row'>若遣移栽向吾土　賓車無日不過從</div>
</p></div>
<div class='div-other'><a id='mulu793' />
<p class='h3'>九里松二首</p><p class="byline">李攀龍</p><p style="margin-left:0em;text-indent:0em;" class="lg-abnormal"><div class='lg-row'>三天嘉樹儼成行　下接枌榆即故鄉　遠勢不隨雙澗盡　層陰並落二峰長</div>
<div class='lg-row'>葉棲金掌仙人露　幹挺烏臺御史霜</div>
<div class='lg-row'>孔雀東飛煩再顧　欲從威鳳託清光</div>
</p><p class="head4">其二</p>
<p style="margin-left:0em;text-indent:0em;" class="lg-abnormal"><div class='lg-row'>武林佳氣日蕭蕭　夾道長松入望遙　黛色疑從天目雨　寒聲不辨浙江潮</div>
<div class='lg-row'>含悽風與枯鱗起　倒影雲隨偃蓋飄</div>
<div class='lg-row'>非直有心同竹箭　懸籬爭敢附高標</div>
</p></div>
<div class='div-other'><a id='mulu794' />
<p class='h3'>九日靈隱</p><p class="byline">王世貞</p><p style="margin-left:0em;text-indent:0em;" class="lg-abnormal"><div class='lg-row'>秋山鐃吹擁登臺　龍藏含雲鬱未開　天際兩高風雨色　客中重九弟兄杯</div>
<div class='lg-row'>茱萸插罷偏成感　竹葉飛時不待催</div>
<div class='lg-row'>昏黑上方那可到　諸君虛有大夫才</div>
</p></div>
<div class='div-other'><a id='mulu795' />
<p class='h3'>九里松</p><p style="margin-left:0em;text-indent:0em;" class="lg-abnormal"><div class='lg-row'>偃蓋垂髯一萬株　鬱葱佳氣冠江湖　長依漢地三天竺　不數秦時五大夫</div>
<div class='lg-row'>永夜濤聲遙自合　高秋嶺色未全孤</div>
<div class='lg-row'>無勞白眼輕人世　雨後芝蘭好更鋤</div>
</p></div>
<div class='div-other'><a id='mulu796' />
<p class='h3'>宿靈隱寺</p><p class="byline">王穉登</p><p style="margin-left:0em;text-indent:0em;" class="lg-abnormal"><div class='lg-row'>寄宿招提不裹糧　自慚玄度友支郎　樓高隔海猶看日　臘盡空山未有霜</div>
<div class='lg-row'>烏鳥慣聽齋後偈　白雲長和佛前香</div>
<div class='lg-row'>新成十丈琉璃殿　夜夜長依慧火光</div>
</p></div>
<div class='div-other'><a id='mulu797' />
<p class='h3'>靈隱社集，得峰字</p><p class="byline">李維楨</p><p style="margin-left:0em;text-indent:0em;" class="lg-abnormal"><div class='lg-row'>松風謖謖水溶溶　茗碗薰爐野衲供　社按蘭亭修禊節　石移靈鷲削成峰</div>
<div class='lg-row'>英詞注射霞餘綺　欵語流連日下舂</div>
<div class='lg-row'>信美東南饒竹箭　漫隨春草鬥丰茸</div>
</p></div>
<div class='div-other'><a id='mulu798' />
<p class='h3'>李本寧觀察招同徐、馮諸公集靈隱寺</p><p class="byline">屠隆</p><p style="margin-left:0em;text-indent:0em;" class="lg-abnormal"><div class='lg-row'>使君暇日訪山靈　太史遙瞻聚德星　磴灑飛流和眾樂　松含返照入孤亭</div>
<div class='lg-row'>曉堂香冷龍衣缽　夕殿風生虎扣扃</div>
<div class='lg-row'>物外勝蓮真境在　坐令心骨轉清泠</div>
</p></div>
<div class='div-other'><a id='mulu799' />
<p class='h3'>前題，得泉字</p><p class="byline">馮夢禎</p><p style="margin-left:0em;text-indent:0em;" class="lg-abnormal"><div class='lg-row'>使君張樂借諸天　接武名流不偶然　寺影直懸江樹外　松聲常樂海潮邊</div>
<div class='lg-row'>年衰幸齒人如玉　春老欣逢酒似泉</div>
<div class='lg-row'>且喜東南饒勝集　還愁西北有浮煙</div>
</p></div>
<div class='div-other'><a id='mulu800' /><p class="byline">徐渭</p><p style="margin-left:0em;text-indent:2em">訪李岣嶁山人於靈隱寺，公自注：「時被繫暫放；先是寓杭時，稍暇則扁舟湖上，故有末句。」</p>
<p class="byline">徐渭</p><p style="margin-left:0em;text-indent:0em;" class="lg-abnormal"><div class='lg-row'>岣嶁詩客學全真　半日深山說鬼神　送到澗聲無響處　歸來明月滿前津</div>
<div class='lg-row'>七年火宅三車客　十里荷花兩槳人</div>
<div class='lg-row'>兩岸鷗鳧渾似昨　就中應有舊相親</div>
</p></div>
<div class='div-other'><a id='mulu801' />
<p class='h3'>遊靈隱，登韜光，望見江海</p><p class="byline">張嘉禎</p><p style="margin-left:0em;text-indent:0em;" class="lg-abnormal"><div class='lg-row'>招提側畔涉岧嶤　萬竹層陰曲磴遙　怪石每扶山閣出　驚潮時逐野雲飄</div>
<div class='lg-row'>煙霞仙窟藏真隱　臺殿晴空見遠潮</div>
<div class='lg-row'>卻憶昔人滄海句　當年靈隱在山椒</div>
</p></div>
<div class='div-other'><a id='mulu802' />
<p class='h3'>岣嶁山房</p><p class="byline">沈明臣</p><p style="margin-left:0em;text-indent:0em;" class="lg-abnormal"><div class='lg-row'>白石青松古道幽　憐君消盡百年愁　相逢不用通名姓　坐嘯真能任去留</div>
<div class='lg-row'>竹暗泉聲來北澗　月明人語在西樓</div>
<div class='lg-row'>無眠共作雲門客　趺坐微吟擁敝裘</div>
</p></div>
<div class='div-other'><a id='mulu803' />
<p class='h3'>韜光</p><p class="byline">王思任</p><p style="margin-left:0em;text-indent:0em;" class="lg-abnormal"><div class='lg-row'>雲老天高結數楹　濤呼萬壑盡松聲　鳥來佛座尋花去　泉入僧廚漉菜行</div>
<div class='lg-row'>一捺斷山流海氣　半株殘塔插湖明</div>
<div class='lg-row'>奇峰占絕杭州勝　留與韜光作隱名</div>
</p></div>
<div class='div-other'><a id='mulu804' />
<p class='h3'>三生石</p><p class="byline">袁宏道</p><p style="margin-left:0em;text-indent:0em;" class="lg-abnormal"><div class='lg-row'>此石當襟尚可捫　石旁斜插竹千根　清風不改疑圓澤　素質難雕信李源</div>
<div class='lg-row'>驅入煙中身是幻　歌從川上語無痕</div>
<div class='lg-row'>兩言入妙勤修道　竹院雲深性自存</div>
</p></div>
<div class='div-other'><a id='mulu805' />
<p class='h3'>飛來峰</p><p class="byline">徐增<span class='note-inline'>(子能)</span></p><p style="margin-left:0em;text-indent:0em;" class="lg-abnormal"><div class='lg-row'>竺僧到此忽停笻　曾在西天見鷲峰　香水海中留過影　妙高山頂透來龍</div>
<div class='lg-row'>天生佛石苔攢髻　洞有神猿臂掛松</div>
<div class='lg-row'>風起還愁飛欲去　武林雲護幾千重</div>
</p></div>
<div class='div-other'><a id='mulu806' />
<p class='h3'>飛來峰</p><p class="byline">晦山顯</p><p style="margin-left:0em;text-indent:0em;" class="lg-abnormal"><div class='lg-row'>不是雙猿突杳冥　何人信得此山靈　浮來洞壑三天遠　削出芙蓉萬朵青</div>
<div class='lg-row'>舍利塔連慧理塔　冷泉亭對翠微亭</div>
<div class='lg-row'>他鄉遙望如蓬㠀　六載雲瓢寄浪萍</div>
</p></div>
<div class='div-other'><a id='mulu807' />
<p class='h3'>蓮花峰</p><p style="margin-left:0em;text-indent:0em;" class="lg-abnormal"><div class='lg-row'>捫蘿千尺類飛猿　怪石蓮花聳獨尊　何代巨靈揮玉斧　突然泰華走雲根</div>
<div class='lg-row'>六橋湖翠吞山市　萬里江濤接海門</div>
<div class='lg-row'>兀坐山椒空外望　煙巒猶似昔乾坤</div>
</p></div>
<div class='div-other'><a id='mulu808' />
<p class='h3'>贈北高峰念響佛僧</p><p style="margin-left:0em;text-indent:2em">僧，新安人，號玉真，居半山元帥殿。每夜半唱佛，山谷震動，聲聞數里。或繫板經行眾峰，時遇大蟲，亦無損，真異人也！</p>
<p style="margin-left:0em;text-indent:0em;" class="lg-abnormal"><div class='lg-row'>藥山清嘯露真風　佛號高提見此公　半夜鯨鏗青嶂外　一聲鶴唳白雲中</div>
<div class='lg-row'>擊開大夢湖山動　喚醒沉迷世界空</div>
<div class='lg-row'>行遍眾峰狼虎避　回頭滄海日初紅</div>
</p></div>
<div class='div-other'><a id='mulu809' />
<p class='h3'>靈隱寺</p><p class="byline">獨任雲</p><p style="margin-left:0em;text-indent:0em;" class="lg-abnormal"><div class='lg-row'>峰高南北望曾收　峰下瀟瀟水自流　煙裏鐘敲松徑晚　雨中幢插寺門秋</div>
<div class='lg-row'>僧因定起尋花遠　客為雲開步月幽</div>
<div class='lg-row'>天際渾疑兜率界　樓臺百二見江洲</div>
</p></div>
<div class='div-other'><a id='mulu810' />
<p class='h3'>前題</p><p class="byline">奕山萃</p><p style="margin-left:0em;text-indent:0em;" class="lg-abnormal"><div class='lg-row'>鈴鐸遙新晉覺場　巍然屹峙兩峰陽　幢扶玉樹雲垂蓋　泉浸金蓮石溜香</div>
<div class='lg-row'>龍為法調親寶座　虎因機息伴繩牀</div>
<div class='lg-row'>天山赫奕傳家遠　鐵鶻風高亘古揚</div>
</p></div>
<div class='div-other'><a id='mulu811' />
<p class='h3'>前題</p><p class="byline">迂叟賢</p><p style="margin-left:0em;text-indent:0em;" class="lg-abnormal"><div class='lg-row'>寺對泉亭水石香　川原野色曉蒼蒼　樓臺北枕高峰險　谿路西連大滌長</div>
<div class='lg-row'>松際鶴鳴千嶂月　洞中猿嘯一天霜</div>
<div class='lg-row'>信知勝地無塵染　到此煩心頓覺涼</div>
</p></div>
<div class='div-other'><a id='mulu812' />
<p class='h3'>前題</p><p class="byline">慧麟瑞</p><p style="margin-left:0em;text-indent:0em;" class="lg-abnormal"><div class='lg-row'>靈山此日快初逢　九里松陰古徑通　自昔飛來峰突兀　至今不改石玲瓏</div>
<div class='lg-row'>寒生佛面雙谿月　幽鎖猿聲一洞風</div>
<div class='lg-row'>最是深秋開繡谷　層層紅葉向珠宮</div>
</p></div>
<div class='div-other'><a id='mulu813' />
<p class='h3'>秋日宿靈隱寺</p><p class="byline">嵇宗孟</p><p style="margin-left:0em;text-indent:0em;" class="lg-abnormal"><div class='lg-row'>寶剎崔嵬霄漢間　羣峰鵠立洞門閒　泉聲日咽千巖雪　樹杪雲封萬疊山</div>
<div class='lg-row'>好月當頭看不厭　清談徹夜俗俱刪</div>
<div class='lg-row'>曉天鐙火芙蓉岸　趁有漁人理棹還</div>
</p></div></div>
<div class='div-other'><a id='mulu814' />
<p class='h2'>五言絕</p>
<div class='div-other'><a id='mulu815' />
<p class='h3'>望海亭</p><p class="byline">蘇軾</p><p style="margin-left:0em;text-indent:0em;" class="lg-abnormal"><div class='lg-row'>漸聞鐘磬音　飛鳥皆下翔　入門空有無　雲海浩茫茫</div>
</p></div>
<div class='div-other'><a id='mulu816' />
<p class='h3'>客兒亭</p><p class="byline">楊蟠</p><p style="margin-left:0em;text-indent:0em;" class="lg-abnormal"><div class='lg-row'>昔日林間興　風流謝客兒　春山花又發　不見屐來時</div>
</p></div>
<div class='div-other'><a id='mulu817' />
<p class='h3'>韜光</p><p style="margin-left:0em;text-indent:0em;" class="lg-abnormal"><div class='lg-row'>寂寂堦前草　春深鹿自耕　老僧垂白髮　山下不知名</div>
</p></div>
<div class='div-other'><a id='mulu818' />
<p class='h3'>遊北高峰</p><p style="margin-left:0em;text-indent:0em;" class="lg-abnormal"><div class='lg-row'>杳杳孤峰上　寒雲帶遠村　不知山下雨　奎斗自分明</div>
</p></div>
<div class='div-other'><a id='mulu819' />
<p class='h3'>九里松</p><p class="byline">道濟</p><p style="margin-left:0em;text-indent:0em;" class="lg-abnormal"><div class='lg-row'>九里松陰路　青泉映白沙　誰知三伏暑　小草有幽花</div>
</p></div>
<div class='div-other'><a id='mulu820' />
<p class='h3'>了義塔院</p><p class="byline">守嶂</p><p style="margin-left:0em;text-indent:0em;" class="lg-abnormal"><div class='lg-row'>草深煙際重　林茂夕陽微　不雨花猶落　無風絮自飛</div>
</p></div>
<div class='div-other'><a id='mulu821' />
<p class='h3'>賜德光</p><p class="byline">宋孝宗</p><p style="margin-left:0em;text-indent:0em;" class="lg-abnormal"><div class='lg-row'>大暑流金石　寒風結凍雲　梅花香度遠　自有一枝春</div>
</p></div>
<div class='div-other'><a id='mulu822' />
<p class='h3'>飯猿臺</p><p class="byline">張光弼</p><p style="margin-left:0em;text-indent:0em;" class="lg-abnormal"><div class='lg-row'>僧既非昔年　猿亦異往日　惟有飯猿臺　猶是當時石</div>
</p></div>
<div class='div-other'><a id='mulu823' />
<p class='h3'>合澗橋</p><p style="margin-left:0em;text-indent:0em;" class="lg-abnormal"><div class='lg-row'>西澗何年合　一橋終日閒　桃花逐流水　未覺是人間</div>
</p></div>
<div class='div-other'><a id='mulu824' />
<p class='h3'>冷泉亭</p><p class="byline">姚鉉</p><p style="margin-left:0em;text-indent:0em;" class="lg-abnormal"><div class='lg-row'>水石一欄杆　僧歸四山靜　攜琴譜澗泉　月浸夜深冷</div>
</p></div>
<div class='div-other'><a id='mulu825' />
<p class='h3'>靈鷲</p><p class="byline">皎然</p><p style="margin-left:0em;text-indent:0em;" class="lg-abnormal"><div class='lg-row'>山頂東西寺　江中旦暮潮　歸心不可到　松路在青霄</div>
</p></div>
<div class='div-other'><a id='mulu826' />
<p class='h3'>呼猿洞</p><p class="byline">張履信</p><p style="margin-left:0em;text-indent:0em;" class="lg-abnormal"><div class='lg-row'>飛來何處峰　木杪過千尺　愁猿喚不應　月色同一白</div>
</p></div>
<div class='div-other'><a id='mulu827' />
<p class='h3'>靈鷲</p><p class="byline">湯漢</p><p style="margin-left:0em;text-indent:0em;" class="lg-abnormal"><div class='lg-row'>問禪去靈隱　聽法去天竺　還有無求人　來尋靈鷲宿</div>
</p></div>
<div class='div-other'><a id='mulu828' />
<p class='h3'>韜光三首</p><p class="byline">張鼐</p><p style="margin-left:0em;text-indent:0em;" class="lg-abnormal"><div class='lg-row'>結茅倚長松　松濤徧幽壑　山僧何處來　坐久松花落</div>
</p><p class="head4">其二</p>
<p style="margin-left:0em;text-indent:0em;" class="lg-abnormal"><div class='lg-row'>萬山看不盡　獨樹意相親　自是東籬叟　翻來蓮社人</div>
</p><p class="head4">其三</p>
<p style="margin-left:0em;text-indent:0em;" class="lg-abnormal"><div class='lg-row'>花徑宿煙霞　柴門來杖屨　枳殻自春風　芭蕉又秋雨</div>
</p></div>
<div class='div-other'><a id='mulu829' />
<p class='h3'>飛來峰</p><p class="byline">晦山顯</p><p style="margin-left:0em;text-indent:0em;" class="lg-abnormal"><div class='lg-row'>尚有淩空勢　驚看洞壑懸　只疑山未久　飛到自西天</div>
</p></div>
<div class='div-other'><a id='mulu830' />
<p class='h3'>冷泉亭</p><p style="margin-left:0em;text-indent:0em;" class="lg-abnormal"><div class='lg-row'>雪練來何急　衝煙下碧湍　亭前藍靛水　萬古逼人寒</div>
</p></div></div>
<div class='div-other'><a id='mulu831' />
<p class='h2'>七言絕</p>
<div class='div-other'><a id='mulu832' />
<p class='h3'>飛來峰</p><p class="byline">方干</p><p style="margin-left:0em;text-indent:0em;" class="lg-abnormal"><div class='lg-row'>邃巖喬木夏藏寒　牀上雲溪枕上看　臺上漸多山更拙　卻令飛去即應難</div>
</p></div>
<div class='div-other'><a id='mulu833' />
<p class='h3'>靈隱寺</p><p style="margin-left:0em;text-indent:0em;" class="lg-abnormal"><div class='lg-row'>石路泉流兩寺分　尋常鐘磬隔山聞　山僧半在中峰住　共占青猿與白猿</div>
</p></div>
<div class='div-other'><a id='mulu834' />
<p class='h3'>靈隱寺</p><p class="byline">權德輿</p><p style="margin-left:0em;text-indent:0em;" class="lg-abnormal"><div class='lg-row'>曾過靈隱江邊寺　獨宿東樓看海門　潮色銀河鋪碧落　日光金柱出紅盆</div>
</p></div>
<div class='div-other'><a id='mulu835' />
<p class='h3'>北高峰</p><p class="byline">王安石</p><p style="margin-left:0em;text-indent:0em;" class="lg-abnormal"><div class='lg-row'>飛來山上千尋塔　聞說雞鳴見日升　不畏浮雲遮望眼　自緣身在最高層</div>
</p></div>
<div class='div-other'><a id='mulu836' />
<p class='h3'>題了義塔院二首</p><p class="byline">宋高宗</p><p style="margin-left:0em;text-indent:0em;" class="lg-abnormal"><div class='lg-row'>古寺春山青更妍　長松修竹翠含煙　吸泉擬欲增茶興　暫就山房假榻眠</div>
</p><p style="margin-left:0em;text-indent:0em;" class="lg-abnormal"><div class='lg-row'>久坐方知春晝長　靜中心地自清涼　人人圓覺何曾覺　但見塵勞盡日狂</div>
</p></div>
<div class='div-other'><a id='mulu837' />
<p class='h3'>九里松</p><p class="byline">楊萬里</p><p style="margin-left:0em;text-indent:0em;" class="lg-abnormal"><div class='lg-row'>被雨遊山也莫嫌　卻緣山色雨中添　人家屋裏生松樹　穿出茆簷卻覆簷</div>
</p></div>
<div class='div-other'><a id='mulu838' />
<p class='h3'>冷泉亭</p><p class="byline">林丹山</p><p style="margin-left:0em;text-indent:0em;" class="lg-abnormal"><div class='lg-row'>一泓清可沁詩脾　冷煖年來只自知　流出西湖載歌舞　回頭不似在山時</div>
</p></div>
<div class='div-other'><a id='mulu839' />
<p class='h3'>宿靈隱寺</p><p class="byline">恭行<span class='corr'>己</span></p><p style="margin-left:0em;text-indent:0em;" class="lg-abnormal"><div class='lg-row'>天竺雨花飛講臺　北山門對冷泉開　石擎老樹無人識　時有黃猿抱子來</div>
</p></div>
<div class='div-other'><a id='mulu840' />
<p class='h3'>呼猿洞二首</p><p class="byline">周紫芝</p><p style="margin-left:0em;text-indent:0em;" class="lg-abnormal"><div class='lg-row'>呼猿洞口水濺濺　忽見奔流下九天　乞得少陵三峽句　為君題作倒流泉</div>
</p><p style="margin-left:0em;text-indent:0em;" class="lg-abnormal"><div class='lg-row'>萬里西興浦口潮　浪花真似海門高　誰將一夜山中雨　換作三江八月濤</div>
</p></div>
<div class='div-other'><a id='mulu841' />
<p class='h3'>飛來峰</p><p class="byline">西邨</p><p style="margin-left:0em;text-indent:0em;" class="lg-abnormal"><div class='lg-row'>何處飛來息羽衣　我來唯恐又驚飛　葛陂拾得仙人杖　不敢提攜上翠微</div>
</p></div>
<div class='div-other'><a id='mulu842' />
<p class='h3'>香林洞</p><p class="byline">黃初菴</p><p style="margin-left:0em;text-indent:0em;" class="lg-abnormal"><div class='lg-row'>日射巖扉曉霧開　杖藜掛石破蒼苔　一雙蛺蝶隨人去　知是香林洞裏來</div>
</p></div>
<div class='div-other'><a id='mulu843' />
<p class='h3'>冷泉</p><p class="byline">張輅</p><p style="margin-left:0em;text-indent:0em;" class="lg-abnormal"><div class='lg-row'>躡屩捫蘿上翠微　綠雲深處叩禪扉　老僧能誦香山句　驚落松花坐客移</div>
</p></div>
<div class='div-other'><a id='mulu844' />
<p class='h3'>冷泉</p><p class="byline">張輿</p><p style="margin-left:0em;text-indent:0em;" class="lg-abnormal"><div class='lg-row'>小朵峰巒擁翠華　倚雲樓閣是僧家　凭闌盡日無人到　濯足寒泉數落花</div>
</p></div>
<div class='div-other'><a id='mulu845' />
<p class='h3'>聽猿</p><p class="byline">吳大有</p><p style="margin-left:0em;text-indent:0em;" class="lg-abnormal"><div class='lg-row'>月照前峰猿嘯嶺　夜寒花落草堂春　同來蜀客偏腸斷　曾是孤舟渡峽人</div>
</p></div>
<div class='div-other'><a id='mulu846' />
<p class='h3'>冷泉</p><p class="byline">陸圭</p><p style="margin-left:0em;text-indent:0em;" class="lg-abnormal"><div class='lg-row'>雨過山頭夜氣清　天風吹下步虛聲　道人酒醒推窗看　月在琅玕竹上明</div>
</p></div>
<div class='div-other'><a id='mulu847' />
<p class='h3'>飛來峰</p><p class="byline">湯節</p><p style="margin-left:0em;text-indent:0em;" class="lg-abnormal"><div class='lg-row'>何處飛來小朵峰　冷泉亭伴數株松　黃猿引子隨僧去　知在雲山第幾重</div>
</p></div>
<div class='div-other'><a id='mulu848' />
<p class='h3'>呼猿洞</p><p class="byline">李草閣</p><p style="margin-left:0em;text-indent:0em;" class="lg-abnormal"><div class='lg-row'>靈隱寺外冷泉亭　蘿風吹日盡[宴-女+六][宴-女+六]　猿啼一聲松子落　無數白雲生翠屏</div>
</p></div>
<div class='div-other'><a id='mulu849' />
<p class='h3'>韜光</p><p class="byline">王順</p><p style="margin-left:0em;text-indent:0em;" class="lg-abnormal"><div class='lg-row'>瘦藤拄到古韜光　分得山房半榻涼　白髮老僧從定起　斷雲漠漠護殘香</div>
</p></div>
<div class='div-other'><a id='mulu850' />
<p class='h3'>冷泉亭</p><p class="byline">曹既明</p><p style="margin-left:0em;text-indent:0em;" class="lg-abnormal"><div class='lg-row'>朱簷日靜軒窗冷　碧嶂雲低草樹香　山影倒沉波底月　夜闌相對瀉寒光</div>
</p></div>
<div class='div-other'><a id='mulu851' />
<p class='h3'>靈鷲山</p><p class="byline">孫一元</p><p style="margin-left:0em;text-indent:0em;" class="lg-abnormal"><div class='lg-row'>露下蟪蛄空砌鳴　山僧不問短長更　天風吹人酒欲醒　北斗插江河半明</div>
</p></div>
<div class='div-other'><a id='mulu852' />
<p class='h3'>飛來峰</p><p class="byline">張瀚</p><p style="margin-left:0em;text-indent:0em;" class="lg-abnormal"><div class='lg-row'>蓮華峰下石嶙峋　一派寒泉繞綠筠　猶有紅香凌白雪　山中疑是四時春</div>
</p></div>
<div class='div-other'><a id='mulu853' />
<p class='h3'>送祥都綱兩住靈隱</p><p class="byline">吳遵晦</p><p style="margin-left:0em;text-indent:0em;" class="lg-abnormal"><div class='lg-row'>琅玕萬疊映瀟湘　一片清秋占上方　高節昔年曾掛錫　又看枝畔起新篁</div>
</p></div>
<div class='div-other'><a id='mulu854' />
<p class='h3'>韜光泉</p><p class="byline">李芳春</p><p style="margin-left:0em;text-indent:0em;" class="lg-abnormal"><div class='lg-row'>危亭海氣直飛來　點點江帆出斷崖　一帀光收千里意　神山十二鏡中開</div>
</p></div>
<div class='div-other'><a id='mulu855' />
<p class='h3'>登北高峰</p><p class="byline">孫日章</p><p style="margin-left:0em;text-indent:0em;" class="lg-abnormal"><div class='lg-row'>攀藤獨上最高峰　絕壁危巖路未通　我自登臨何處望　白雲秋色大江東</div>
</p></div>
<div class='div-other'><a id='mulu856' />
<p class='h3'>靈鷲山月歌</p><p class="byline">孫日隆</p><p style="margin-left:0em;text-indent:0em;" class="lg-abnormal"><div class='lg-row'>西山樹色滿高秋　曲澗潺潺抱石流　月出飛來連疊翠　羣峰不斷古杭州</div>
</p></div>
<div class='div-other'><a id='mulu857' />
<p class='h3'>庚午初冬遊韜光，遇憑虛上人</p><p class="byline">文震孟</p><p style="margin-left:0em;text-indent:0em;" class="lg-abnormal"><div class='lg-row'>斜陽竹樹影蕭蕭　獨有幽蛩破寂寥　萬境不波心似水　滿庭紅蘂映山椒</div>
</p></div>
<div class='div-other'><a id='mulu858' />
<p class='h3'>冷泉亭</p><p class="byline">晦山顯</p><p style="margin-left:0em;text-indent:0em;" class="lg-abnormal"><div class='lg-row'>飛泉兩道寺門收　湛碧堆藍萬壑秋　六月空亭遊客到　颯疑冰雪滿林邱</div>
</p></div>
<div class='div-other'><a id='mulu859' />
<p class='h3'>呼猿洞</p><p style="margin-left:0em;text-indent:0em;" class="lg-abnormal"><div class='lg-row'>雙猿呼出駭奇聞　驗得靈峰鷲嶺分　黑白不知今在否　長留幽洞冷藏雲</div>
</p></div>
<div class='div-other'><a id='mulu860' />
<p class='h3'>靈隱寺石</p><p class="byline">嵇宗孟<span class='note-inline'>(淑子)</span></p><p style="margin-left:0em;text-indent:0em;" class="lg-abnormal"><div class='lg-row'>碧殿金鋪十二重　講筵坐遶萬芙蓉　道人不解風旛論　獨愛門前六六峰</div>
</p></div>
<div class='div-other'><a id='mulu861' />
<p class='h3'>冷泉亭</p><p style="margin-left:0em;text-indent:0em;" class="lg-abnormal"><div class='lg-row'>萬丈懸崖百丈泉　玉簫吹徹洞中天　正愁明月寒侵骨　卻被青松遮半邊</div>
</p></div>
<div class='div-other'><a id='mulu862' />
<p class='h3'>飛來峰</p><p style="margin-left:0em;text-indent:0em;" class="lg-abnormal"><div class='lg-row'>一洞相隣一洞幽　探奇得得買燈遊　不須更問生公法　滿腹機鋒是石頭</div>
</p></div>
<div class='div-other'><a id='mulu863' />
<p class='h3'>呼猿洞</p><p style="margin-left:0em;text-indent:0em;" class="lg-abnormal"><div class='lg-row'>劃地掀翻獅子窟　撩天鼻孔眼如燈　猿公莫證慧公法　一笑山門長葛藤</div>
</p></div>
<div class='div-other'><a id='mulu864' />
<p class='h3'>靈隱寺</p><p class="byline">張新標<span class='note-inline'>(鞠存)</span></p><p style="margin-left:0em;text-indent:0em;" class="lg-abnormal"><div class='lg-row'>天開鷲嶺佛圖遙　玉埒金鋪接絳霄　釐祝太平無細響　鐘聲殷入浙江潮</div>
</p></div>
<div class='div-other'><a id='mulu865' />
<p class='h3'>冷泉亭</p><p style="margin-left:0em;text-indent:0em;" class="lg-abnormal"><div class='lg-row'>千峰礙日樹參天　望入空亭已冷然　雨後還逢飛瀑急　泉聲百道不聞喧</div>
</p></div>
<div class='div-other'><a id='mulu866' />
<p class='h3'>飛來峰</p><p style="margin-left:0em;text-indent:0em;" class="lg-abnormal"><div class='lg-row'>誰謂飛來法象奇　穿雲裂石影離離　風雷洗剔靈根見　萬朵芙蓉盡倒垂</div>
</p></div>
<div class='div-other'><a id='mulu867' />
<p class='h3'>韜光菴</p><p style="margin-left:0em;text-indent:0em;" class="lg-abnormal"><div class='lg-row'>靈岩西上萬峰懸　小徑深藏不及　山半看山山色異　層層白雪界青蓮</div>
</p></div></div>
<div class='div-other'><a id='mulu868' />
<p class='h2'>五言排律</p>
<div class='div-other'><a id='mulu869' />
<p class='h3'>遊靈隱寺</p><p class="byline">駱賓王</p>
<div class="lg regular" style="margin-left:0em;"><div class='lg-row'>鷲嶺鬱岧嶤　龍宮鎖寂寥　樓觀滄海日　門聽浙江潮</div>
<div class='lg-row'>桂子月中落　天香雲外飄　捫蘿登塔遠　刳木取泉遙</div>
<div class='lg-row'>霜薄花更發　冰輕葉互彫　夙齡尚遐異　披對滌煩囂</div>
<div class='lg-row'>待入天台路　看余度石橋</div>
</div></div>
<div class='div-other'><a id='mulu870' />
<p class='h3'>宿靈隱寺</p><p class="byline">白居易</p>
<div class="lg regular" style="margin-left:0em;"><div class='lg-row'>在郡六百日　入山十二迴　宿因月桂落　醉為海橊開</div>
<div class='lg-row'>黃紙除書到　青宮詔命催　僧徒多悵望　賓從亦徘徊</div>
<div class='lg-row'>寺暗煙埋竹　林香雨落梅　別橋憐白石　辭洞戀青苔</div>
<div class='lg-row'>漸出松間路　猶飛馬上杯　誰教冷泉水　送我下山來</div>
</div></div>
<div class='div-other'><a id='mulu871' />
<p class='h3'>遊靈隱寺</p><p class="byline">張祐</p>
<div class="lg regular" style="margin-left:0em;"><div class='lg-row'>峰巒開一掌　朱檻幾環延　佛地花分界　僧房竹引泉</div>
<div class='lg-row'>五更樓下月　十里郭中煙　後塔聳亭後　前山橫閣前</div>
<div class='lg-row'>淒沙涵水靜　澗石點苔鮮　好是呼猿久　西巖深響連</div>
</div></div>
<div class='div-other'><a id='mulu872' />
<p class='h3'>飛來峰</p>
<div class="lg regular" style="margin-left:0em;"><div class='lg-row'>西南山最勝　一境是諸天　上路穿巖竹　分流入寺前</div>
<div class='lg-row'>躡雲丹井畔　望月石橋邊　洞壑江聲遠　樓臺海氣連</div>
<div class='lg-row'>塔明春嶺雪　鐘散暮松煙　何處去猶恨　更看峰頂蓮</div>
</div></div>
<div class='div-other'><a id='mulu873' />
<p class='h3'>月桂峰</p><p class="byline">慈永</p>
<div class="lg regular" style="margin-left:0em;"><div class='lg-row'>丹桂生瑤實　千年會一時　偏從天竺路　祗向月宮知</div>
<div class='lg-row'>出海光輪滿　當軒月樹欹　嬋娟含素影　淩亂下宮墀</div>
<div class='lg-row'>泉客珠連並　秋荷露忽垂　林間僧共拾　猶頌樂天詩</div>
</div></div>
<div class='div-other'><a id='mulu874' />
<p class='h3'>靈隱寺</p><p class="byline">王世貞</p>
<div class="lg regular" style="margin-left:0em;"><div class='lg-row'>步屧徑隨盡　招提天忽開　山驅丹鷲下　泉捲白龍迴</div>
<div class='lg-row'>石氣清僧席　藤陰裊佛臺　鐵衣雙大士　金粟萬如來</div>
<div class='lg-row'>寺愧題名隱　詩憐異代才　遊人日何限　無地著蒼苔</div>
</div></div>
<div class='div-other'><a id='mulu875' />
<p class='h3'>韜光菴</p><p class="byline">朱之俊</p>
<div class="lg regular" style="margin-left:0em;"><div class='lg-row'>阿曲遵途遠　巖空積樹危　疊臺侵石骨　架塔暗雲枝</div>
<div class='lg-row'>竹窅泉聲細　林深磬響遲　青川千里目　綠嶂百重思</div>
<div class='lg-row'>海月江心動　松風麥壟吹　蒼煙隨谷長　碧葉倩雲滋</div>
<div class='lg-row'>溜滴多新致　人來非昔時　凭高僧氣盡　坐久道心期</div>
<div class='lg-row'>銀燭消殘唄　金蓮冒小池　山將情共寂　莫謂有文移</div>
</div></div>
<div class='div-other'><a id='mulu876' />
<p class='h3'>韜光</p><p class="byline">錢受益</p>
<div class="lg regular" style="margin-left:0em;"><div class='lg-row'>連雨催遊興　登臨及小晴　嵐開羣樹出　湍響眾山鳴</div>
<div class='lg-row'>江水雲間起　湖光竹外平　卧橋虹屢飲　踏石虎前迎</div>
<div class='lg-row'>納子渾如舊　神仙若可成　扶攜行碧落　憩息坐青屏</div>
<div class='lg-row'>更上奇難盡　盤旋趣轉并　悵然天欲雨　啜茗說長生</div>
</div></div></div></div>
<div class='div-other'><a id='mulu877' />
<p class='h1'>遺事</p>
<div class='div-other'><a id='mulu878' /><p style="margin-left:0em;text-indent:2em">孫宇台之誌靈隱也，有〈山林碎錄〉一卷，其言曰：「高僧之迹、名賢之概，既詳之矣；而遺言、逸事，亦何可廢耶？」宇台之好賢樂善，舉前人之一言一動不敢遺漏，用心良苦矣！為誌遺事第十三。</p>
</div>
<div class='div-other'><a id='mulu879' /><p style="margin-left:0em;text-indent:2em">飛來峰下龍泓洞側，或云：「有洞通浙東蕭山，徹浙江下。有採石乳者入洞不已，聞波浪篙櫓之聲，懼而返。」</p>
</div>
<div class='div-other'><a id='mulu880' /><p style="margin-left:0em;text-indent:2em">新城縣有靈隱洞，在新安鄉。高十丈，濶五丈，深莫測。中有澗水，四時不竭。昔有人遊洞中，逾三日不出；忽見坐洞前石上。問之，曰：「入洞深處，逢神人叱之，不覺身出至此。」</p>
</div>
<div class='div-other'><a id='mulu881' /><p style="margin-left:0em;text-indent:2em">月中桂子，見唐天寶年間；宋天聖丁卯秋七月、八月十五兩夜，皆雨桂子，已詳〈慈雲詩序〉。又張君房為錢唐令，夜宿月輪山寺。僧報曰：「桂子下塔。」遽起望之，紛如煙霧，回旋成穗，散墜如牽牛子；黃白相間，咀之無味。則桂子之落往往有之。《本草圖經》註云：「江東諸處多于衢路拾得桂子也。」今北高峰後名月桂，以此也。</p>
</div>
<div class='div-other'><a id='mulu882' /><p style="margin-left:0em;text-indent:2em">邵山子曰：「唐九里松今將千歲，大者五六人抱，虬枝偃蹇，龍幹攫拿；有一根雙幹挺然者，有苓窠蒼翠鬱茂者，有樛枝下垂可手按者，奇形怪狀，為海內異觀。數年之間，所存略盡，已絕無極大可入畫者。此山後，桐村塢土穀祠，有松六株，甚奇古。好事者欲觀九里舊松，于此地訪之可也。」</p>
</div>
<div class='div-other'><a id='mulu883' /><p style="margin-left:0em;text-indent:2em">下竺古名天竺，其地、其景蓋皆靈隱也。如李太白、崔顥之詩皆可入誌，而以天竺限之。李詩有「桂子落秋月」，崔詩有「青翠滿山、藤蘿覆沼」之句，非靈隱而何？或謂宋時以南山演福寺為南天竺，以北山靈峰寺為北天竺，以西方為尊而三竺同謂之西天竺，似三竺與靈隱無與；不知上竺創于石晉，中竺開于唐時，而下竺則與靈隱同建于慧理。故凡古人之稱天竺者，當與靈隱同稱也。</p>
</div>
<div class='div-other'><a id='mulu884' /><p style="margin-left:0em;text-indent:2em">天目山有二水，一條東流經於潛、臨安，百五十里至餘杭，為苕溪；又東三十里抱錢唐，又東北流六十里過湖州，入太湖；一條西趨於潛，為紫溪，合桐廬之水滙於錢唐。此郭璞所謂「天目兩乳」也。南山如龍，北山如鳳，此郭璞所謂「龍飛鳳舞」也。海門一日兩潮，日輪正從鼈子門上，此郭璞所謂「金星」也。其塊土為帝王都會，璞留讖記，蓋預知五百年潮打西興，然後為帝王都會也。夫自郭璞以前，南北皆為武林山；嗣後始有龍飛鳳舞之目。然南山有鳳凰山，是南山亦可曰鳳；而北山有橋曰迴龍，有洞曰龍泓，是北山亦可曰龍也。</p>
</div>
<div class='div-other'><a id='mulu885' /><p style="margin-left:0em;text-indent:2em">宋僧祖秀所撰《華陽宮艮嶽記》曰：「因土積為岡陵，山骨暴露，峰稜如削，飄然有雲姿鶴態者，名飛來峰也。」才人文士之品題飛來峰者多矣，未若「雲姿鶴態」四字為能得其神也。</p>
</div>
<div class='div-other'><a id='mulu886' /><p style="margin-left:0em;text-indent:2em">楊應詔先生記飛來峰曰：「側見諸洞窟玲瓏，余穿崖隙入，恍石乳垂垂其上，石青紫有光；每窟穴處，雲滃滃然起，至此不覺神怡氣釋。」此可謂得其狀者矣。</p>
</div>
<div class='div-other'><a id='mulu887' /><p style="margin-left:0em;text-indent:2em">葛稚川隱於飛來峰，故有稚川亭畔。而唐時又有葛道人隱居於飛來峰仙去，故唐人有詩云：「二葛已仙去。」是飛來峰有二葛也。</p>
</div>
<div class='div-other'><a id='mulu888' /><p style="margin-left:0em;text-indent:2em">道濟化後，有人遇於六和塔。〈寄嵩少林書〉有「空屋退還主人，衣鉢任人將去」。僧之神通莫可端倪，未有如濟顛也。</p>
</div>
<div class='div-other'><a id='mulu889' /><p style="margin-left:0em;text-indent:2em">贊寧，博聞多識，雖張茂先不能遠過。徐常<span class='corr'>侍</span>鉉仕江南日，嘗襆被入直澄心堂。至飛虹橋，馬輒不進；裂鞍斷轡，箠之流血，掣韁卻立。鉉遺書贊寧，贊寧答曰：「下必有海馬骨，水火俱不能毁，惟漚以腐糟，隨毁者是也。」鉉斸之，去土丈餘，果得巨獸骨，上脛可長五尺，膝<span class='corr'>而</span>下長三尺，髀骨若段柱然。積薪焚三日不動，以腐糟漚之遂爛焉。徐諤嘗得畫牛一幅，晝嚙草欄外，夜則歸卧欄中。持以獻後主煜，煜獻之宋太宗，以示諸臣，無能辨其理。贊寧曰：「南倭海水或滅，灘磧微露，倭人抬方，諸蚌腊中有餘淚，和色著物則晝隱夜見。沃焦山或風燒飄擊，有石落海岸，滴水碧色，染物則晝見夜隱。此二形殆二物所畫也。」</p>
</div>
<div class='div-other'><a id='mulu890' /><p style="margin-left:0em;text-indent:2em">錢王有鐵幢三，一在舊便門東南小巷，一在舊薦橋門外，一在利津橋。蓋其時塘未成也，慮潮蕩幢，用鐵輪護其趾，而以鐵綆貫幢幹，且引綆維於上下之楗，然後實土築塘，蓋其難也。然不如六和塔成而潮可平、塘可就也。為之者，僧都統贊寧、禪師延壽也，皆靈隱知識也。</p>
</div>
<div class='div-other'><a id='mulu891' /><p style="margin-left:0em;text-indent:2em">錢王以强弩五百人射潮而使之平，欲以就塘也。然不如炬菩薩咒龍而使之聽法也；又不如曇超之能致吳行人之以形見也。甚矣，靈隱僧之多奇也！</p>
</div>
<div class='div-other'><a id='mulu892' /><p style="margin-left:0em;text-indent:2em">三竺靈隱屢有高僧，然不如靈隱為盛也。即以著書而言之，如所謂《宗鏡錄》、《證宗論》、《三教編》、《十地歌》、《輔教編》、《定祖論》、《正宗記》、《鐔津集》、《高僧傳》、《內典集》、《靈苑集》、《林道集》、《蒲室集》、《倦遊集》、《奏對錄》，皆斌斌可觀也。甚矣，靈隱僧之多奇也！</p>
</div>
<div class='div-other'><a id='mulu893' /><p style="margin-left:0em;text-indent:2em">禪家之于詩，偈頌之餘也；而靈隱僧之以詩名者，自清晝而外，不能悉數。即如延壽〈夜坐詩〉曰：「孤猿叫落中巖月，野客吟殘半夜燈。」即詩人亦當遜步。契嵩與章安唱和詩，皆清新不媿古人。至惠遠奏對九重、鐵牛咸傑，皆有遺句。若見心、守仁，以能詩著名，又不必言矣。如無文、景隆皆深透宗旨，而詩都雅可觀。豁公為三峰嫡孫，其佛法舉世共推，而詩名早已著海內，有破堂諸詩，尤膾炙人口。可貴哉，靈隱僧之能詩也！</p>
</div>
<div class='div-other'><a id='mulu894' /><p style="margin-left:0em;text-indent:2em">歐公《集古》最富，其〈靈隱最勝幢〉「寶大二年歲次乙酉」，未之見也。《五代史》謂錢氏有改元而無稱帝之事，然獨得其封落星石制書，稱寶正六年辛卯耳。不知其先，朱梁篡唐之明年為戊辰，改元天寶。臨安府尊勝幢云：「時天寶四年，歲次辛未」，此一證也。歐陽見其一而不知其猶有二也。要以錢氏當朱梁、李唐，有用正朔、不用正朔之時；至漢晉周則無不奉正朔者矣。若清泰、廣福、開運、會同、乾祐、顯德諸石刻皆可見。</p>
</div>
<div class='div-other'><a id='mulu895' /><p style="margin-left:0em;text-indent:2em">〈廬山記〉云：「謝靈運見遠公而異之，以北本《涅槃經》繙為南本三十七卷。」則臺在廬山，而茲山更見，豈後人希謝氏之高蹤而託名耶？邵古菴曰：「不然也！廬山之所謂繙經者，繙譯也；此所謂翻經者，翻閱也，義各不同。」</p>
</div>
<div class='div-other'><a id='mulu896' /><p style="margin-left:0em;text-indent:2em">至正壬辰，月中娑羅子隨雨而落，仁如松子，與張君房慈雲懺主所見桂子又異。是月中有桂又有娑羅也。</p>
</div>
<div class='div-other'><a id='mulu897' /><p style="margin-left:0em;text-indent:2em">齎神尼舍利至靈鷲者，隋時慧誕法師也。誕，當時有名，講席高流也，所發石函與舍利函不差尺寸，又何奇也！</p>
</div>
<div class='div-other'><a id='mulu898' /><p style="margin-left:0em;text-indent:2em">神尼名智仙，相傳為神尼舍利塔；然當年塔舍利，非塔神尼也。按釋迦舍利珠八斛四斗，其三之一住人間。阿育王置塔八萬四千，東震旦得塔十九，其粒不可得計也。康僧會懸佛七日，得七粒。曇榮懇之，自三粒至三百粒。隋文帝遇阿羅漢授舍利一裹，與法師曇遷數之，數多數少莫能定。乃七寶函致雍、岐等州，州各一塔，則靈鷲亦其一也，安得謂為神尼耶？邵古菴曰：「七寶廂，或尼督造有名而訛至今，亦未可知。」雖然，他州不言神尼而此獨言神尼，則又安知其不為神尼而塔也？</p>
</div>
<div class='div-other'><a id='mulu899' /><p style="margin-left:0em;text-indent:2em">天醫波利多，乃天醫菩提化身，淳熙間居飛來峰。天台臨海婁氏子，年十五，厭俗，來參，師問云：「何來？」對曰：「從緣來。」師曰：「是何性？」對曰：「是佛性。」師曰：「子身尚俗，安識佛性？」對曰：「我身雖俗，因俗符真；真俗圓融，洞然無二。」利多異之，乃與落髮、受戒，名善戒，世稱「戒闍黎」，後住兠率院。按戒闍黎與炬菩薩，皆古佛下生而為靈隱散聖也。</p>
</div>
<div class='div-other'><a id='mulu900' /><p style="margin-left:0em;text-indent:2em">南齊時，嵩山寶公向林慮白鹿山行，忽聞鐘聲，見一寺，題曰「靈隱」。寶入寺法堂坐，閴焉無人。仰視屋上，開孔如井，徐有僧從孔飛下，次第至六十眾。坐已，各問：「今日何處齋？」或言豫章、成都、嶺南、冀北、五天竺，動千萬里。最後一僧至，眾問：「何遲？」答曰：「相州彼岸寺鑒禪師講法，有一僧難問蜂起，聽之不覺日已暮。」寶起曰：「鑒師是我和尚。」遂失寺與僧，乃獨坐柞木上。出山，問大統法尚，尚曰：「此廢寺，佛圖澄造，賢聖居之，至今往往聞鐘聲。」夫林慮之與武林遠矣，乃佛圖澄之址；而寶公恍惚所見寺題「靈隱」，抑所不解。</p>
</div>
<div class='div-other'><a id='mulu901' /><p style="margin-left:0em;text-indent:2em">稽留峰下，許玖、許現墓在焉。玖，許遠子，以遠死節，拜婺州司馬。現，遠他子，貞元中復官之，皆葬于此。許為鹽官人。</p>
</div>
<div class='div-other'><a id='mulu902' /><p style="margin-left:0em;text-indent:2em">吳說書「九里松」，高宗欲易己書，命筆數十幅，歎曰：「無以易說所書。」未幾，吳授信州守，陛辭。高宗因語之曰：「九里松是卿書乎？朕嘗書此，終不如卿。」吳益遜謝，即令復揭之，勅賜填金。說，吳師禮子，王安石之外孫也。</p>
</div>
<div class='div-other'><a id='mulu903' /><p style="margin-left:0em;text-indent:2em">光堯鑿大池於宮內，引水注之，疊石為山，象飛來峰，名其堂曰冷泉。孝宗嘗賦詩曰：</p>
<p style="margin-left:0em;text-indent:0em;" class="lg-abnormal"><div class='lg-row'>山中秀色何佳哉　一峰獨立名飛來</div>
<div class='lg-row'>參差翠麓儼如畫　石骨蒼潤神所開</div>
<div class='lg-row'>忽聞倣像來宮囿　指顧已驚成列岫　規模絕似靈隱前　面勢恍疑天竺後</div>
<div class='lg-row'>孰云人力非自然　千巖萬壑藏雲煙</div>
<div class='lg-row'>上有崢嶸倚空之翠壁　下有潺湲潄玉之飛泉</div>
<div class='lg-row'>一堂虛敞臨清沼　密蔭交加森羽葆</div>
<div class='lg-row'>山頭草木四時春　閱盡歲寒長不老　聖心仁智情優閒　宮中天地非人間</div>
<div class='lg-row'>蓬萊方丈渺空濶　豈若坐對三神山</div>
<div class='lg-row'>日長雅趣超塵俗　散步逍遙快心目　山光水色無盡時　長將挹向杯中淥</div>
</p><p style="margin-left:0em;text-indent:2em">光堯覽之欣然。</p>
</div>
<div class='div-other'><a id='mulu904' /><p style="margin-left:0em;text-indent:2em">淳熙十一年六月初一日，車駕過宮，至冷泉堂。早膳訖，太上宣諭云：「今歲與常年熱甚。」上起答云：「伏中正要如此。」太上云：「今日且留在此納涼到晚去。或三省有緊切文字，不妨就幄次進呈。」上領聖旨，遂同至飛來峰看放水簾。時荷花盛開，太上指池水云：「此種五花同幹，近伯圭自湖州進來。前此未見也。」堂前假山、修竹、古松，不見日色，並無暑氣。後苑小厮三十人打息氣唱道情。太上云：「此是張掄所撰鼓子詞。」後苑進沆瀣漿、雪浸白酒。上起奏曰：「此物恐不宜多喫。」太上曰：「不妨，反覺爽快！」上曰：「畢竟傷脾。」太上首肯。因閒說宣和周公公：「每遇三伏，多在碧玉壺及風泉館、萬松庄等處納涼。此處涼甚，每次侍宴，雖極暑中，亦著衲襖兒也。」命小內侍宣張婉容至清心堂撫琴，并令棋童下棊，及令內侍投壺賭賽利物雜劇。官家進水晶提壺連索兒，可盛白酒二斗，白玉雙蓮盃柈、碾玉香脫兒一套，六個大金盆，一面盛七寶水戲，并宣押趙喜等教舞水族。又進太皇后白玉香珀扇柄四把、龍涎香珠佩帶五十副、真珠香囊等物，直至一月初還內。</p>
</div>
<div class='div-other'><a id='mulu905' /><p style="margin-left:0em;text-indent:2em">宋吳郡王益，憲聖太后之弟。一日竹冠、練衣、芒鞋、笻杖，攜一童縱行靈竺，濯足冷泉盤石之上，遊人望之，儼若神仙。邏者奏聞。次日德壽以小詩召之曰：「趁此一軒風月好，橘香酒熟待君來。」王亟往，光堯迎笑曰：「昨日冷泉之遊，樂乎？」王頓首謝。光堯曰：「朕宮中亦有此景，卿欲見之否？」蓋疊石引泉，象飛來香林之勝，架堂其上曰冷泉。而亭中揭一畫，乃圖王野服濯足之狀，且御製一贊云：</p>
<p style="margin-left:0em;text-indent:0em;" class="lg-abnormal"><div class='lg-row'>富貴不驕　戚畹稱賢</div>
<div class='lg-row'>掃除膏粱　放曠林泉　滄浪濯足　風度瀟然　國之元舅　人中神仙</div>
</p><p style="margin-left:0em;text-indent:2em">盡醉而罷，因舉圖以賜之。</p>
</div>
<div class='div-other'><a id='mulu906' /><p style="margin-left:0em;text-indent:2em">瞎堂嘗侍孝宗幸飛來峰，上曰：「既是飛來，如何不飛去？」對曰：「一動不如一靜。」至上竺，上曰：「觀音亦持數珠，念誰？」對曰：「仍念觀音。」上曰：「何也？」對曰：「求人不如求己。」</p>
</div>
<div class='div-other'><a id='mulu907' /><p style="margin-left:0em;text-indent:2em">嘉定中，進士錢唐范師孟遊靈隱，忽覩五福祠後石松奇古，賦詩曰：</p>

<div class="lg regular" style="margin-left:0em;"><div class='lg-row'>根盤巨石四時青　陌上香泥豈敢侵</div>
<div class='lg-row'>不但詠誇奇異迹　也須珍重歲寒心</div>
</div><p style="margin-left:0em;text-indent:2em">既歸未久，隱几間，忽見二吏控馬來，師孟隨至冷泉亭，下馬登山，至絕頂大殿；六人環坐，皆起迎，獨未坐者款師孟至一堂，曰聚星，謂師孟曰：「適見佳篇，欽公達者，故託素懷。余婺原人，慕錢唐名都靈隱古剎高峰冠絕，故擇居焉。然昆季素性公直，福善禍淫，奉天之道；而世人妄意謂福可邀，是速罪戾耳。且奉西竺教，久無他嗜，幸君白之人間，勉為善而已矣，賽余何益？」師孟既受教，請曰：「聞神昆弟五，今六，何也？」神曰：「是能賦『疏影橫斜』句處士也。陰間尤重文學，故與為好耳。」乃命竹輿送歸。隱約由六橋，舁人失腳而覺，猶曲肱几上焉。高峰祈夢從此始。</p>
</div>
<div class='div-other'><a id='mulu908' /><p style="margin-left:0em;text-indent:2em">唐時有李源者，京洛人。父憕，死安祿山之難。源悲憤，不仕不娶，居惠林寺三十年。與僧圓澤友善，相約遊蜀蛾眉山。源欲自荊州沂峽，澤欲取長安斜谷路，源不可，曰：「吾已絕世事，豈可復道京師哉？」澤默然，久之曰：「行止固不由人。」遂自荊州路。舟次南浦，見婦人錦襠，負瓮而汲，圓澤曰：「此吾託身之所也。」源驚問之，澤曰：「婦人姓王氏，吾當為之子。孕三歲矣，吾不來，故不得乳。今既見，無可逃者。公當以符咒助我速生。三日浴兒時，公臨，視公以笑為信。後十三年中秋月夜，當與公相見於杭州天竺。」源悲悔，為具沐浴易服。至暮，澤亡而婦乳。三日往視之，兒見源果笑。源遂不果入蜀，反居惠林。後十三年，自洛適杭州，赴其約。聞葛洪亭畔有牧童菱髻，騎牛歌〈竹枝〉，隔水呼源。覿之，乃圓澤也。歌曰：</p>

<div class="lg regular" style="margin-left:0em;"><div class='lg-row'>三生石上舊精魂　賞月吟風不用論</div>
<div class='lg-row'>慚愧情人遠相訪　此身雖異性常存</div>
</div><p style="margin-left:0em;text-indent:2em">源問：「澤公健否？」答曰：「李公真信士，俗緣未盡，慎勿相近，願勤修之。」又歌曰：</p>

<div class="lg regular" style="margin-left:0em;"><div class='lg-row'>身前身後事渺茫　欲話因緣恐斷腸</div>
<div class='lg-row'>吳越山川尋已徧　卻回煙棹上瞿塘</div>
</div><p style="margin-left:0em;text-indent:2em">遂拂袖入煙霞而去。三生石在下竺，總屬靈鷲。此真古逸事也。</p>
</div>
<div class='div-other'><a id='mulu909' /><p style="margin-left:0em;text-indent:2em">世言風僧葉守益，于冷泉亭譏秦檜。死後見所親者云：「寄語夫人東窗事發。」東窗事，蓋王夫人謀殺岳侯，非世所知也。鬼神之事亦可畏哉！守益，相傳地藏菩薩化身、隱跡靈隱者。至今羅漢殿有塑像存焉。</p>
</div>
<div class='div-other'><a id='mulu910' /><p style="margin-left:0em;text-indent:2em">雷院部神有主壇，總化九天雲路，急捉大將徐天君，嘗從一白犬。楊璉真伽發陵肆惡，人莫敢問；又欲毁雷院，夜夢有白犬噬之不可解，大懼，懺禱，其惡少戢。則雷院之為威神大也。</p>
</div>
<div class='div-other'><a id='mulu911' /><p style="margin-left:0em;text-indent:2em">履泰將軍，姓孫，名顯忠，錢唐人，仕吳越。宋嘉熙中，趙與懽尹京，禱雨應，奏聞，勅封「護國天澤侯」，廟在金沙灘。萬曆時，某年旱，太守張振之虔禱未應，憂悴成疾。忽神降乩，具示禱雨所嚮，曰：「吾助若雨，若新吾廟。」且推張長者而自敘，隱約數百言。張異之，適詢邑祠廟，既得，遂如所指請禱。公車未入郭門而甘霖隨澍。</p>
</div>
<div class='div-other'><a id='mulu912' /><p style="margin-left:0em;text-indent:2em">僧子捷建北高峰浮圖，有一花犬隨工徒銜運磚瓦。既而工徒于荒莽間斸得石佛，而耳相不全，惜之。犬忽掘土深三尺許，得一石耳，合之竟是。塔成乃斃。</p>
</div>
<div class='div-other'><a id='mulu913' /><p style="margin-left:0em;text-indent:2em">宋僧遠瞎堂，所畜猿頗知人意，因衣之，號黑猿行者，每侍側終日。瞎堂化時，閉門，人莫能見，惟猿行者執辭世偈，侍於側。自理公呼猿，有呼猿洞；知一畜猿，有白猿峰；瞎堂又有黑猿行者。靈隱之猿何其奇也！</p>
</div>
<div class='div-other'><a id='mulu914' /><p style="margin-left:0em;text-indent:2em">妙峰和尚住靈隱，嘗有四鬼移之而出。梁楷畫〈四鬼夜移圖〉，中峰為之跋曰：「昔南泉謂王老師修行無力，被鬼神覷破；殊不知鬼神不著，便白日被王老師熱瞞。」相傳妙峰和尚住靈隱時，為四鬼所肩而出。當時賴遇妙峰；若是王老師，未免又作修行無力會也。一種是謾神嚇鬼、顯異惑眾，今又被人描模將來，不知面皮厚多少？</p>
</div>
<div class='div-other'><a id='mulu915' /><p style="margin-left:0em;text-indent:2em">宋孝宗宣召惠遠，惠遠有詩記曰：</p>

<div class="lg regular" style="margin-left:0em;"><div class='lg-row'>缽盂走馬向天庭　謾踏天街馬不驚</div>
<div class='lg-row'>回首飛來峰上望　白雲包盡帝都春</div>
</div></div>
<div class='div-other'><a id='mulu916' /><p style="margin-left:0em;text-indent:2em">五代時，靈隱行人道忠布施，一錢不私，但日求麪供寺眾。每會必盛麪食，人往赴齋皆曰：「今日赴道忠蒸雪會去也！」</p>
</div>
<div class='div-other'><a id='mulu917' /><p style="margin-left:0em;text-indent:2em">靈隱寺大松，樹圍數丈，正與月波亭相對。史彌遠伐取之，僧元肇號淮海，有詩云：</p>

<div class="lg regular" style="margin-left:0em;"><div class='lg-row'>大夫去作棟梁材　無復清陰覆綠苔</div>
<div class='lg-row'>惆悵月波亭上望　夜深惟有鶴飛來</div>
</div></div>
<div class='div-other'><a id='mulu918' /><p style="margin-left:0em;text-indent:2em">嘉靖時海寇之亂，督府胡公嚴造海舟，<span class='corr'>凡</span>故家邱墓大木皆不能免，獨下令曰：「靈隱九里松，唐時古蹟，不許擅伐。」故得保全。舊時有僧補種賦詩曰：</p>

<div class="lg regular" style="margin-left:0em;"><div class='lg-row'>不為栽松待茯苓　只圖山色四時青</div>
<div class='lg-row'>老僧終不將歸去　留與錢唐作畫屏</div>
</div></div>
<div class='div-other'><a id='mulu919' /><p style="margin-left:0em;text-indent:2em">明海寇亂，督府取寺鐘，僧苦不能守。僧真祥以詩上獻云：</p>
<p style="margin-left:0em;text-indent:0em;" class="lg-abnormal"><div class='lg-row'>百八鯨音吼地鳴　篁溪檀越鑄還成　曾聞兵器為農器　豈忍慈聲作惡聲</div>
<div class='lg-row'>一統大明何及此　千年常住敢云爭</div>
<div class='lg-row'>山僧最苦多遺譴　遊宦從今失送迎</div>
</p><p style="margin-left:0em;text-indent:2em">此鐘賴以得存。</p>
</div>
<div class='div-other'><a id='mulu920' /><p style="margin-left:0em;text-indent:2em">山中有寺基久<span class='corr'>圮</span>，勢家欲規為葬地者，僧亦有詩云：</p>
<p style="margin-left:0em;text-indent:0em;" class="lg-abnormal"><div class='lg-row'>一帶空山已有年　不須惆悵起頹磚　道旁多少麒麟塚　轉眼無人掛紙錢</div>
</p><p style="margin-left:0em;text-indent:2em">勢家卒不敢取。</p>
</div>
<div class='div-other'><a id='mulu921' /><p style="margin-left:0em;text-indent:2em">形家謂北高峰為真武展旗形，洪武初右武，一時勲臣、武職多營墓于此，則鐵舌菴、遠瞎堂之塔，以祭臺得存，猶為幸也。胡尚書世寧，嘗卜瑞光址，後即遷去，可謂君子矣。無何，沈長史又遷葬焉。於乎！唐宋以來，其宗師遺塔堙沒于勢家、宦族者，亦豈可勝道哉？</p>
</div>
<div class='div-other'><a id='mulu922' /><p style="margin-left:0em;text-indent:2em">明天啟時，有縉紳欲規取蓮華峰。其時豁堂大師猶為祇園僧也，以死爭之，曰：「昔癡絕禪師不畏天子，吾獨畏貴人哉？」</p>
</div>
<div class='div-other'><a id='mulu923' /><p style="margin-left:0em;text-indent:2em">易菴通，于萬曆辛卯重建靈隱，與羅公處約為月菴禪師撰碑年同。相去六百一載，為辛卯者十一而復得辛卯。既竣工，治地，得斷碑，原建寺僧亦號易菴，斯亦奇也。今斷碑亦未之見，而前之易菴不知何代何年？</p>
</div>
<div class='div-other'><a id='mulu924' /><p style="margin-left:0em;text-indent:2em">上虞令朱袞至靈隱寺，寺僧乞書「飛來峰」。命筆，將書「來」字，問公等：「欲人來乎？米來乎？」僧曰：「有人此有米。」因以三「人」字書之。今存有飛來峰七言律詩。</p>
</div>
<div class='div-other'><a id='mulu925' /><p style="margin-left:0em;text-indent:2em">「絕勝覺場」是葛洪書，而龔憲使冕以「絕」字不宜，改「最勝覺場」。按《楞伽》，佛地名「最勝」，僧號「最勝子」；梵語「瞿曇」，此云「地最勝」。易「絕」為「最」亦無不可。但《宗鏡錄》言：「絕」是「妙」之異名，此「絕」非是「斷絕」，以無盡為義，其義更勝耳。</p>
</div>
<div class='div-other'><a id='mulu926' /><p style="margin-left:0em;text-indent:2em">許遠遊以下，葛洪、杜治皆道士也。嗣後杜京產、陳紫芝之流，間一見焉，然亦微矣。武林秦麒，號見峰，特建棲真院于飛來峰下，延盧真空鍊師修鍊焉。見峰孫心卿先生，高尚之士，有文集行世。</p>
</div>
<div class='div-other'><a id='mulu927' /><p style="margin-left:0em;text-indent:2em">僧如璧者，本名饒德<span class='corr'>操</span>，有文名，撫州士人。與曾布論不合，便落髮為僧。《廣冷泉記》是其筆也。又有贈勤上人詩。余嘗論賈㠀之改佛，由于韓公之奬許；德<span class='corr'>操</span>之為僧，本于曾布之不合。以出世法論之，是韓為美疢而曾為藥石也。</p>
</div>
<div class='div-other'><a id='mulu928' /><p style="margin-left:0em;text-indent:2em">恭行己與趙子昻同時，其思母詩曰：</p>

<div class="lg regular" style="margin-left:0em;"><div class='lg-row'>霜殞蘆花淚溼衣　白頭無復倚柴扉</div>
<div class='lg-row'>去年五月黃梅雨　曾典袈裟糴米歸</div>
</div><p style="margin-left:0em;text-indent:2em">可謂有陳尊宿之風矣。</p>
</div>
<div class='div-other'><a id='mulu929' /><p style="margin-left:0em;text-indent:2em">慈雲懺主，正色不阿時好。有一貴客註《楞嚴經》，求師印可。先命熾烈焰，謂曰：「今申三問，答如契理，當為流通；如其不然，請付此內。」乃問曰：「真精妙元、性淨明心，如何註釋？三四四三、宛轉十二，流變三疊、一十百千，為是何義？二十五聖所證圓通，既云實無優劣，文殊何以獨取觀音？」其人罔措，師即火之，以此處不知而作者，殊為快也。</p>
</div>
<div class='div-other'><a id='mulu930' /><p style="margin-left:0em;text-indent:2em">高僧茶毘獲舍利者，靈隱為多。至若契嵩舌、眼、頂骨、童真、念珠，火真不燼，謂之五種不壊。惠遠舌不化，故名鐵舌，斯又不止舍利也。</p>
</div>
<div class='div-other'><a id='mulu931' /><p style="margin-left:0em;text-indent:2em">洪有竹，名瀾，字子長。弱冠卜築青蓮山，居在蓮華峰之陰，年四十卒。詩才清俊，頗有可觀。其〈山居〉數首，其一曰：</p>

<div class="lg regular" style="margin-left:0em;"><div class='lg-row'>嘒嘒蟬急　翻翻過鳥飛　晚涼風動竹　久坐露沾衣</div>
<div class='lg-row'>招隱期忘世　投禪願息機　山童沽酒去　未遣掩柴扉</div>
</div><p style="margin-left:0em;text-indent:2em">夫靈隱固隱者之所棲也，而隱者又難其人。以李元昭之棄官結廬，虎菴譏其立行非真；洪瀾又以隱德未竟死。甚矣，隱者之難其人也。</p>
</div>
<div class='div-other'><a id='mulu932' /><p style="margin-left:0em;text-indent:2em">魯半閒，諱安，字端明，宋肅簡公裔也。弘治間年八旬，諭諸子曰：「吾處世甚達，今將絕俗以娛餘年；但不知死何如生。世人引棺營葬，皆身後事；目一瞑，誰見知者？吾欲歷歷預觀之！」於是擇日具儀，同發引狀，鼓吹導之，令五子縗絰斬然，<span class='corr'>己</span>乘白騾隨其後；遂隱靈鷲山，身若隔世。時有所需，緘封附騾耳，遣之歸，載物聿來，都無失候，閱十有三祀。一夕，端坐以逝，騾是夕亦化去。嗟乎！此可謂有楊王孫之達矣。其時有胡元洲者，善飲作達，自署「酒泉郡太守」，祔葬于其父長史墓側，墓在上竺路。嘗有〈山中詩〉曰：</p>
<p style="margin-left:0em;text-indent:0em;" class="lg-abnormal"><div class='lg-row'>老鶴一聲天欲墮　山人自枕寒流卧　起來北斗正當胸　山鬼攝伏我獨坐</div>
</p><p style="margin-left:0em;text-indent:2em">其卒，遺命其子：「喪車出郭門，凡山水佳處必三奠。」亦曠達士耶！</p>
</div>
<div class='div-other'><a id='mulu933' /><p style="margin-left:0em;text-indent:2em">他處祀伽藍不過五位，而靈隱兼靈鷲，故有十伽藍焉。蓋靈鷲寺廢而伽藍不廢，故知靈鷲之統于靈隱也。伽藍十數，有龍王居其一焉。此大小龍泓洞得名之祖也，且以知靈隱之有關于江潮也。</p>
</div>
<div class='div-other'><a id='mulu934' /><p style="margin-left:0em;text-indent:2em">靈隱向有本山土地，而無本寺土地以配本山土地。伽藍之位既畢，特設本寺土地以配本山土地，是為十二神。雲間有許介甫者，許譽卿先生之子，博聞絕俗，性愛靈隱山水。一日寢病于家，見有旟旐繽紛，則言神迎其為靈隱本寺土地也，遂以是卒。</p>
</div>
<div class='div-other'><a id='mulu935' /><p style="margin-left:0em;text-indent:2em">東坡云：「契嵩常嗔，人未常見其笑；辨才常喜，人未嘗見其怒。予親見二人皆趺化，乃知二師以嗔喜作佛事也。」</p>
</div>
<div class='div-other'><a id='mulu936' /><p style="margin-left:0em;text-indent:2em">東坡〈送人游浙東〉云：「靈隱寺高峰，一上五里，有僧不下三十餘年矣，不知今猶在否？」</p>
</div></div>
<div class='div-other'><a id='mulu937' />
<p class='h1'>雜紀</p>
<div class='div-other'><a id='mulu938' /><p style="margin-left:0em;text-indent:2em">嘗觀古聖賢作經著傳，必有體裁，其法大概有三：單提、雙開、雜紀是也。單提所以立體，雙開所以顯用；中有未暢者，乃拉雜以言之，謂之雜紀。今志靈隱寺，上來若開山，若重興，若山水，若梵宇，若尊像，若楗槌，若古塔，若古蹟，若勝概，若傳持，若檀越，若文藻，若詩咏，若遺事，一一分列；又終之以雜紀者，或有遺漏且不必另列者，皆綴于此，庶使華藏海中不失一花、帝珠網內不落一珠也。為誌雜紀第十四。</p>
</div>
<div class='div-other'><a id='mulu939' />
<p class='h2'>題名</p><p style="margin-left:0em;text-indent:2em">韜光石：元豐二年己未二月十二日壬戌，資政殿大學士．太子少師．南陽郡公趙抃閱道謁韜光。菴主佐光留題。</p>
<p style="margin-left:0em;text-indent:2em">又：蘇軾、楊傑、王瑜，元祐五年二月二十同遊韜光。</p>
<p style="margin-left:0em;text-indent:2em">靈鷲寺後小石塔：楊繪元素、魯有開元翰、陳舜俞令舉、蘇軾子瞻同遊。熙寧七年九月二十日。</p>
<p style="margin-left:0em;text-indent:2em">靈山翠微亭址：紹興十二年，清涼居士韓世忠因過靈隱，登覽形勝，得舊基，建新亭，榜名翠微，以為遊息之地，待好事者。三月□□日立，男彥直書。</p>
<p style="margin-left:0em;text-indent:2em">龍泓洞內：陳思退來，蘇子容頌。熙寧□年。</p>
<p style="margin-left:0em;text-indent:2em">○蘇浩然、楊景略、胡宗師、范峋、黃頌、彭汝礪、王祖道、林希逸，元年七月十二遊靈隱洞。</p>
<p style="margin-left:0em;text-indent:2em">○錫山安國七遊于此。</p>
<p style="margin-left:0em;text-indent:2em">龍泓洞外：蘇頌子容、蔣之奇穎叔、李<span class='corr'>杞</span>堅甫、傳法僧慧日、禪師延珊。熙寧□年二月二日。</p>
<p style="margin-left:0em;text-indent:2em">○又：太子太保嚴起。</p>
<p style="margin-left:0em;text-indent:2em">青林洞外有詩：一片巫山十二峰，飛來何年不飛去。明進士唐鵬。</p>
<p style="margin-left:0em;text-indent:2em">又別小洞詩：</p>

<div class="lg regular" style="margin-left:0em;"><div class='lg-row'>吟屐一雙千里　洞天萬億幾年　蒼龍偃蹇鱗豁　紅日掩映光寒</div>
<div class='lg-row'>白玉坐來欲化　天風吹出行仙</div>
</div><p class="byline">臨海張瑞</p><p style="margin-left:0em;text-indent:2em">青林洞口：嘉靖壬辰夏初伏，癖竹居薛東泓來遊于此，竹鄰與子希元至。</p>
<p style="margin-left:0em;text-indent:2em">理公巖洞口：正德庚辰正月六日，按察于鏊、張淮、劉大謨、刑部方豪遊。</p>
<p style="margin-left:0em;text-indent:2em">正德十五年人日，庶吉士江暉、進士陳直載酒來訪方豪于飛來洞，因遊天竺。</p>
<p style="margin-left:0em;text-indent:2em">○嘉靖丙辰，五兀山人張庭有詩二首：</p>

<div class="lg regular" style="margin-left:0em;"><div class='lg-row'>鏡裏湖光畫裏山　竹西茅屋有無間</div>
<div class='lg-row'>泉聲不斷雲霞爛　仙子騎羊自往還</div>
</div>
<div class="lg regular" style="margin-left:0em;"><div class='lg-row'>一生落落好清狂　過眼煙雲木掛陽</div>
<div class='lg-row'>試上北高峰頂上　與君攜手看扶桑</div>
</div><p style="margin-left:0em;text-indent:2em">理公巖洞內：不有地仙福，不到此洞中。飛山子。</p>
<p style="margin-left:0em;text-indent:2em">○臨安錢德範、莆陽僧貽孫同遊。皇祐二年六月一日。</p>
<p style="margin-left:0em;text-indent:2em">○癸卯重午，與王伯虎來，二弟遫、偕行。沈遼題。</p>
<p style="margin-left:0em;text-indent:2em">石景衡叔平、杜僎叔陽同遊。</p>
<p style="margin-left:0em;text-indent:2em">直翁翼道、林夫吉甫同遊。</p>
<p style="margin-left:0em;text-indent:2em">乙卯，閩山王元晉耕雲、陳詩坐憩于此。</p>
<p style="margin-left:0em;text-indent:2em">嘉靖二年，金臺邵盛紀。</p>
<p style="margin-left:0em;text-indent:2em">飛來峰頂：朱裳。<span class='note-inline'>(公為方岳，裘褐不備，故題亦質，惟示姓名。)</span></p>
<p style="margin-left:0em;text-indent:2em">伏犀泉上：連道善鵬舉、張文蔚同遊。建炎三年閏八月二十五日。</p>
<p style="margin-left:0em;text-indent:2em">石衖：李公謹唐卿、楊泊損之，慶歷六年七月十二日來。</p>
<p style="margin-left:0em;text-indent:2em">又題漫漶，止存「七年二月清明日也」八字。</p>
<p style="margin-left:0em;text-indent:2em">虞用晦。元豐二年七月二十二日。</p>
<p style="margin-left:0em;text-indent:2em">靈山塔側：陳古平甫同德甫遊。</p>
<p style="margin-left:0em;text-indent:2em">翻經臺石上：淳祐丁未立秋二日，天台李艮、夏紹基，武夷翁孟寅、金華何子舉、嘉禾葉隆禮、宛陵吳琪來，喜雨。</p>
<p style="margin-left:0em;text-indent:2em">至正六年秋九月朔，太史楊瑀、翰林張翥謁福初上人，因登蓮華峰，留名崖石。同遊者施維才、郯韶。</p>
<p style="margin-left:0em;text-indent:2em">○泰定五年春二月，吳郡王連、莫維賢、葉森、陸友同遊。</p>
<p style="margin-left:0em;text-indent:2em">下天竺後石壁：吳棫、周之翰、史范雲、程敦厚，紹興壬戌同校藝。</p>
</div>
<div class='div-other'><a id='mulu940' />
<p class='h2'>題額</p>
<ul class="">
<li><p style="margin-left:1em">【絕勝覺場】　晉葛洪書。</p>
</li>

<li><p style="margin-left:1em">【佛國山門】　唐鍾權書。</p>
</li>

<li><p style="margin-left:1em">【冷泉亭】　唐白居易書上二字，宋蘇軾補書下一字；今為明雲間董其昌書。</p>
</li>

<li><p style="margin-left:1em">【法安堂】　唐白居易書。</p>
</li>

<li><p style="margin-left:1em">【覺皇殿】　宋理宗皇帝書。</p>
</li>

<li><p style="margin-left:1em">【妙莊嚴域】　宋理宗皇帝書。</p>
</li>

<li><p style="margin-left:1em">【直指堂】　宋張即之書。</p>
</li>

<li><p style="margin-left:1em">【面壁軒】　明四明陳理書。</p>
</li>

<li><p style="margin-left:1em">【輪藏殿】　明董其昌書。</p>
</li>

<li><p style="margin-left:1em">【選佛場】　婁東王時敏書。</p>
</li>

<li><p style="margin-left:1em">【是佛國】　三韓佟有年書。</p>
</li>

<li><p style="margin-left:1em">【飛來峰】　明上虞令朱袞書。　三韓佟彭年又書。</p>
</li>

<li><p style="margin-left:1em">【慧日塔院】　射州宋曹書。</p>
</li>

<li><p style="margin-left:1em">【慧日高懸】　在新建塔院，光祿大夫周方蘇題。</p>
</li>

<li><p style="margin-left:1em">【永鎮靈山】　王時敏書。</p>
</li>

<li><p style="margin-left:1em">【正法眼藏】　王時敏書。</p>
</li>

<li><p style="margin-left:1em">【最勝覺場】　錫山龔勉書。</p>
</li>

<li><p style="margin-left:1em">【九里松】　宋吳說書。</p>
</li>

<li><p style="margin-left:1em">【理公巖】　唐尚書令楊遵篆。<span class="note-inline">(已下在石。)</span></p>
</li>

<li><p style="margin-left:1em">【龍泓洞】　元江淮釋教都總統所經歷郭口書。</p>
</li>

<li><p style="margin-left:1em">【玉乳洞】</p>
</li>

<li><p style="margin-left:1em">【金光洞】</p>
</li>

<li><p style="margin-left:1em">【射旭洞】　俱明方豪書。</p>
</li>

<li><p style="margin-left:1em">【天削芙蓉】　在理公巖，不知何人書。</p>
</li>
</ul></div>
<div class='div-other'><a id='mulu941' />
<p class='h2'>古存物</p><p style="margin-left:0em;text-indent:2em">〔上堂槌〕　明教嵩禪師上堂白槌遺物。</p>
<p style="margin-left:0em;text-indent:2em">〔照佛鑑〕　寶達遺蹟。後鑑空遇僧，囊中取一鑑曰：「要知貴賤、修短、佛法興替，以此鑑焉。」亦曰照佛鑑。</p>
<p style="margin-left:0em;text-indent:2em">〔印沙牀〕　亦寶達遺蹟。</p>
<p style="margin-left:0em;text-indent:2em">〔直指堂印〕　宋孝宗賜靈隱，銅鑄。</p>
<p style="margin-left:0em;text-indent:2em">〔范公牀〕　在靈隱方丈，乃良用貞所造。良乃范公孫也，希文蒞杭郡時所遺。<span class='note-inline'>(乙酉春，戒顯至靈隱，猶見此榻。相傳：人有卧在上者，醒即身在地下。想神物呵護也。)</span></p>
<p style="margin-left:0em;text-indent:2em">〔龍文拜石〕　有龍鱗隱見石中，長八尺，濶六尺。</p>
<p style="margin-left:0em;text-indent:2em">〔秦檜齋僧鍋〕　秦檜因風僧激勵，心懷恐怖，發心齋僧。此為遺物，現在雲厨。</p>
</div>
<div class='div-other'><a id='mulu942' />
<p class='h2'>靈隱著述</p>
<ul class="">
<li><p style="margin-left:1em">《金光明懺儀》、《淨土懺法》<span class="note-inline">(慈雲撰)</span></p>
</li>

<li><p style="margin-left:1em">《宗鏡錄》<span class="note-inline">(智覺撰)</span></p>
</li>

<li><p style="margin-left:1em">《證宗論》、《三教編》、《十地歌》<span class="note-inline">(俱清覺撰)</span></p>
</li>

<li><p style="margin-left:1em">《輔教編》、《定祖論》、《正宗記》、《鐔津集》<span class="note-inline">(俱契嵩撰)</span></p>
</li>

<li><p style="margin-left:1em">《高僧傳》、《內典集》<span class="note-inline">(贊寧撰)</span></p>
</li>

<li><p style="margin-left:1em">《弘宗說》<span class="note-inline">(弘禮撰)</span></p>
</li>

<li><p style="margin-left:1em">《正訛說》<span class="note-inline">(弘禮撰)</span></p>
</li>

<li><p style="margin-left:1em">《禪門<span class="corr">鍛</span>鍊說十三篇》、《現果錄》、《佛法本草》<span class="note-inline">(俱戒顯撰)</span></p>
</li>
</ul><p style="margin-left:0em;text-indent:2em">已上皆內篇。</p>

<ul class="">
<li><p style="margin-left:1em">《天竺別集》、《正觀集》、《靈苑集》、《採道集》<span class="note-inline">(遵式撰)</span></p>
</li>

<li><p style="margin-left:1em">《蒲室集》<span class="note-inline">(笑隱撰)</span></p>
</li>

<li><p style="margin-left:1em">《夢觀集》<span class="note-inline">(守仁撰)</span></p>
</li>

<li><p style="margin-left:1em">《奏對錄》<span class="note-inline">(慧遠撰)</span></p>
</li>

<li><p style="margin-left:1em">《奏對錄》<span class="note-inline">(德光撰)</span></p>
</li>

<li><p style="margin-left:1em">《蒲菴集》、《澹游集》<span class="note-inline">(來復撰)</span></p>
</li>

<li><p style="margin-left:1em">《外學集》<span class="note-inline">(贊寧撰)</span></p>
</li>

<li><p style="margin-left:1em">《鷲峰集》<span class="note-inline">(戒顯撰)</span></p>
</li>
</ul><p style="margin-left:0em;text-indent:2em">已下皆外篇。</p>
</div>
<div class='div-other'><a id='mulu943' />
<p class='h2'>前賢撰文遺失者<span class='note-inline'>(附存篇名)</span></p>
<ul class="">
<li><p style="margin-left:1em">陸羽〈靈隱寺碑記〉</p>
</li>

<li><p style="margin-left:1em">梁簡文〈石像記〉</p>
</li>

<li><p style="margin-left:1em">〈冷泉亭碑〉<span class="note-inline">(寶大二年)</span></p>
</li>

<li><p style="margin-left:1em">李淑〈重修靈隱寺記〉</p>
</li>

<li><p style="margin-left:1em">薛志〈靈隱山資聖院記〉</p>
</li>
</ul></div>
<div class='div-other'><a id='mulu944' />
<p class='h2'>本寺二十四房<span class='note-inline'>(今缺一)</span></p>
<div class='div-other'><a id='mulu945' />
<p class='h3'>東廡</p><p style="margin-left:0em;text-indent:2em">東庫司房<span class='note-inline'>(瞎堂禪師舊庫房也。)</span></p>
</div>
<div class='div-other'><a id='mulu946' />
<p class='h3'>西廡</p>
<ul class="">
<li><p style="margin-left:1em">蒙堂房</p>
</li>

<li><p style="margin-left:1em">僧堂房</p>
</li>

<li><p style="margin-left:1em">妙應閣<span class="note-inline">(向在伽藍殿基上。)</span></p>
</li>

<li><p style="margin-left:1em">五松房</p>
</li>

<li><p style="margin-left:1em">正濟房</p>
</li>

<li><p style="margin-left:1em">祗園房</p>
</li>

<li><p style="margin-left:1em">清隱房</p>
</li>

<li><p style="margin-left:1em">幻東房</p>
</li>

<li><p style="margin-left:1em">幻西房</p>
</li>

<li><p style="margin-left:1em">石佛菴</p>
</li>

<li><p style="margin-left:1em">普覺房</p>
</li>

<li><p style="margin-left:1em">普東房</p>
</li>

<li><p style="margin-left:1em">上東房</p>
</li>

<li><p style="margin-left:1em">上西房</p>
</li>

<li><p style="margin-left:1em">西南房</p>
</li>

<li><p style="margin-left:1em">西北房</p>
</li>

<li><p style="margin-left:1em">西緒房</p>
</li>

<li><p style="margin-left:1em">澗西房</p>
</li>

<li><p style="margin-left:1em">涵澤房</p>
</li>

<li><p style="margin-left:1em">韜光房</p>
</li>

<li><p style="margin-left:1em">雙桂房</p>
</li>
</ul></div></div>
<div class='div-other'><a id='mulu947' />
<p class='h2'>本山物產</p>
<div class='div-other'><a id='mulu948' />
<p class='h3'>西栗樹</p><p style="margin-left:0em;text-indent:2em">係慧理祖西天攜來種，實小而味美，惟靈隱有數十本，移他處則不生。大樹堂一株最大，乃慧祖手植，西晉時物也，至今鬱茂。</p>
</div>
<div class='div-other'><a id='mulu949' />
<p class='h3'>重榮檜</p><p style="margin-left:0em;text-indent:2em">在金光明懺堂後，隋朝所植，高數丈，大十圍。後為兵火所燎，至大中祥符間復茂。</p>
</div>
<div class='div-other'><a id='mulu950' />
<p class='h3'>石面靈桃</p><p style="margin-left:0em;text-indent:2em">在翻經臺側，生于石面，結果甚大而甘。宋政和間取植上苑。</p>
</div>
<div class='div-other'><a id='mulu951' />
<p class='h3'>無根藤</p><p style="margin-left:0em;text-indent:2em">往往被牆砌，無根自茂。</p>
</div>
<div class='div-other'><a id='mulu952' />
<p class='h3'>紅辛夷花</p><p style="margin-left:0em;text-indent:2em">似杜鵑、躑躅花，俗稱紅石蕎。樂天有〈靈隱寺紅辛夷戲光上人詩〉。</p>
</div>
<div class='div-other'><a id='mulu953' />
<p class='h3'>天親竹</p><p style="margin-left:0em;text-indent:2em">出武林山西雙竹院，皆雙枝對抽并胤，又名扶桑竹，言如海上扶桑，兩兩相比也。</p>
</div>
<div class='div-other'><a id='mulu954' />
<p class='h3'>石面竹</p><p style="margin-left:0em;text-indent:2em">鷲山多有之。</p>
</div>
<div class='div-other'><a id='mulu955' />
<p class='h3'>藥王樹</p><p style="margin-left:0em;text-indent:2em">在靈隱山門外，大三圍，乃香樟也。有僧過之曰：「此藥王樹，可治心病。」由是遠近椎剝其皮，未幾死。數年復生，人復來取。寺不禁，尋復枯。每久雨，其空皆出黑色煙。</p>
</div>
<div class='div-other'><a id='mulu956' />
<p class='h3'>方竹</p><p style="margin-left:0em;text-indent:2em">出飛來峰，今在澗西房。</p>
</div>
<div class='div-other'><a id='mulu957' />
<p class='h3'>曲竹</p><p style="margin-left:0em;text-indent:2em">出靈山，一名唐公竹，又名鶴膝竹，節曲突如鶴膝狀。</p>
</div>
<div class='div-other'><a id='mulu958' />
<p class='h3'>枇杷</p><p style="margin-left:0em;text-indent:2em">寺大殿下有枇杷樹，花實異于他所。</p>
</div>
<div class='div-other'><a id='mulu959' />
<p class='h3'>龍</p><p style="margin-left:0em;text-indent:2em">龍泓洞本龍所藏，靈隱寺伽藍祀龍。</p>
</div>
<div class='div-other'><a id='mulu960' />
<p class='h3'>龍子</p><p style="margin-left:0em;text-indent:2em">北高峰澗中有，如蜥蜴，長二寸，黑色，腹有紅點，四足五爪。</p>
</div>
<div class='div-other'><a id='mulu961' />
<p class='h3'>花犬</p><p style="margin-left:0em;text-indent:2em">即僧子捷含磚砌浮屠者。</p>
</div></div>
<div class='div-other'><a id='mulu962' />
<p class='h2'>靈隱重興紀異</p>
<div class='div-other'><a id='mulu963' /><p style="margin-left:0em;text-indent:2em">具德大和尚以佛法蔭覆天下，若象王、獅子，超軼前後。靈隱一席地，千百年來奇異獨萃，有非偶然者。蓋和尚固絕不言，而事在耳目者，亦不得而閟也。今紀數端于左方，知天人之拱護于大法王者，夫固有以耳。</p>
<p style="margin-left:2em">仁和孫治識</p>
</div>
<div class='div-other'><a id='mulu964' /><p style="margin-left:0em;text-indent:2em">葉子緯如，錢唐人，嘗夢靈隱金銀宮闕、白玉階塗、法幢寶相，逈異恒觀。已見和尚曰：「此其是矣。今從己丑至甲辰，卻計十六年，變榛莽萑蕪為莊嚴華藏，錢唐第二名山稱第一伽藍，其形見于夢兆，固然哉！」</p>
</div>
<div class='div-other'><a id='mulu965' /><p style="margin-left:0em;text-indent:2em">金子靖思，新安人。下帷靈隱，夢寺中鼓吹迎大慧禪師至。及見和尚陞座說法，儼然大慧禪師也。夫宋以來，佛法之盛未有如大慧者。其罏韝犀利與今和尚無異，故衲子咸以和尚為大慧後身也。</p>
</div>
<div class='div-other'><a id='mulu966' /><p style="margin-left:0em;text-indent:2em">宋時明教大師契嵩者，耿介絕俗，不假聲色，東坡稱五公之一，以嗔為佛事者也。和尚未至靈隱也，有數輩僧夢契嵩囑迎和尚。其僧不知契嵩為何如人，後乃訪耆宿，知為明教大師也。夫契嵩生則著書明宗，死留舍利，其欲和尚之住持靈隱，預先幽贊，固有以也。</p>
</div>
<div class='div-other'><a id='mulu967' /><p style="margin-left:0em;text-indent:2em">和尚庚寅冬始事土木，時吳興沈長者以病寓居其間。締造之夕，見神人金甲而幘者以百數，在梲柱間。時沈卧病，牀有帷帳，有簾幙，而沈徹視于外，纎悉無遺焉。未幾沈病亦愈。</p>
</div>
<div class='div-other'><a id='mulu968' /><p style="margin-left:0em;text-indent:2em">錢唐邑侯慕公，諱天顏。其初蒞任，勤恤民隱，未暇遊觀，而先夢至靈隱拜琉璃佛。惟中一尊光明洞徹無際，餘金身者無數，或半或全，皆不能徹視也。後見和尚即恍狀所拜琉璃佛，光明洞徹無際者。侯在錢唐七年多惠澤，以此敬事和尚，佛教益興焉。</p>
</div>
<div class='div-other'><a id='mulu969' /><p style="margin-left:0em;text-indent:2em">和尚在佛日也，靈隱敦請不已。一日，四禪寂靜，至夜半咸聞伽藍殿閧<span class='corr'>肰</span>；細聆之，則靈隱伽藍與佛日伽藍相爭不已也。人或謂和尚神之遠至者，不可以莫之慰也。後和尚克住靈隱，人言靈隱伽藍為有靈也。</p>
</div>
<div class='div-other'><a id='mulu970' /><p style="margin-left:0em;text-indent:2em">大殿既災，僧至桐君之深處，名瑣細龍者，得大木數千章，然不能以出山也。大殿建期有日矣，庚子夏，水大發，千章之木，數百年不能出者，一旦湧于峰巒之上，乘流而下，辛卯得以告成，非佛力不至此。古所謂「浮梓柱于洪濤，飛梅梁于遠道」者，於此益</p>
</div>
<div class='div-other'><a id='mulu971' /><p style="margin-left:0em;text-indent:2em">將建，缺一石柱。杭城居士名屠成鳳，夜夢峩冠五人來募其祖遺劉家園內石柱。問：「何用？」答曰：「助建靈隱大殿。」問：「菩薩何神？」答曰：「吾等北高峰五聖也。」居士夢覺，到寺訪之，果缺一石柱，立即捨到。今西南殿角一柱是也。</p>
</div>
<div class='div-other'><a id='mulu972' /><p style="margin-left:0em;text-indent:2em">西山多虎患，和尚既至，虎猶一至殿墀之下，今十餘年絕跡矣。宋均為守虎渡河，大扇禪師號伏虎，於和尚尤足徵也。</p>
</div>
<div class='div-other'><a id='mulu973' /><p style="margin-left:0em;text-indent:2em">《三輔黃圖》謂：「漢造未央，如巧匠胡寬不少。」靈隱建置多出于和尚之規畫，其前後布置皆若天成。和尚尤有先識，如移置大鍋，則掘下果見舊基；大殿未災，則先令僧遍書水星。其靈奇天縱，有不自知其然而然，非更僕所能悉數也。</p>
</div>
<div class='div-other'><a id='mulu974' /><p style="margin-left:0em;text-indent:2em">己丑僧解制，閒步冷泉亭，有白猿立於棧上，如聽泉者；皎月當空，毫髮畢見，約長五尺。辛卯冬，眾集青蓮閣下，疑閣上有人聲，即而求之，見有黑猿荷笠而走，移時乃去。此黑白二猿皆見也。夫理公時，洞有黑白二猿，呼之即出。其後有智一飯猿臺；遠瞎堂時有猿侍者。甚矣，猿之於靈隱多奇也！夫今日之猿未必即理公時之猿，然而黑白皆見，不可謂非理公之猿也。天將興此蘭若，物應運焉，其理與數皆如是。</p>
</div>
<div class='div-other'><a id='mulu975' /><p style="margin-left:0em;text-indent:2em">理公之至靈隱，咸和三年，歲在戊子；吳越王之重興靈隱也，在寶正以後，其戊子、己丑之間耶？今和尚之住此，實以己丑，固知數有相符也。羅公處約之建碑也，以淳化辛卯；而范公楷之跋碑也，以紹定庚寅；明張公瀚之為僧通立碑也，以萬曆戊子。古今廢置不一，而興建者卒在此數年之間。噫，亦奇矣！</p>
</div>
<div class='div-other'><a id='mulu976' /><p style="margin-left:0em;text-indent:2em">具老和尚，丙午冬應徑山請，未一年往揚州，為法嗣巨渤和尚封塔。纔到七日，無疾坐脫。靈隱與徑山爭往迎龕，一路風逆；自靈隱人登船，忽發順風，一夜遂至北關，眾歎神助。</p>
</div>
<div class='div-other'><a id='mulu977' /><p style="margin-left:0em;text-indent:2em">戊申年，因徑山爭龕，閧閙不决，正月廿五日，集滿漢護法、同兩山禪眾，公議拈鬮定奪。固山大高及之居士，預先申誓、三番禱祝，竟鬮在靈隱，由此息爭。真身永供慧日塔院，爪髮塔在五峰開山嶺之陽。</p>
</div>
<div class='div-other'><a id='mulu978' /><p style="margin-left:0em;text-indent:2em">昔世尊不舍穿針之福，賢于特標插草之功，要知善固緣生，須識根從信入。先師具老人，生魔强際，值法弱時，苟非克己踐形、說尺行丈，人溺己溺、人饑己饑，又安能鞭撻域中之象龍、奔馳海外之麟鳳哉？是以及門皆命世之鴻儒，入室多過量之淛子；而能成褫兩脈、檄號五宗，振興十一座祖庭。恒侍五千員衲子，擁檀波，浮山岳，流梓柱，塞洪濤，俾橫目者格非心，令慳惜者傾囊橐，此《雜華》所以云「信為道元功德母」也。至于建摩霄干漢之殿閣，懸星接斗之堂樓，盲啟聾聰，頑廉懦立，雖機用開百代昏昧，而輪奐屬千秋勝緣。古云：「非常之人能建非常之業，非常之業必待非常之人。」非常者，豈常人之所能為也？吾于先師亦云。</p>
<p style="margin-left:2em">奕山小師濟萃謹識</p>
</div></div></div>
<div class='div-other'><a id='mulu979' />
<p class='h1'>山地</p>
<div class='div-other'><a id='mulu980' /><p style="margin-left:0em;text-indent:2em">常住供眾僧田，宋時最多，數不可考。迄明宣德年間，尚存山田一百九十餘頃；至順治初，田土悉歸烏有。先師入院時，止存案山殿基。自法席崇敷、德風廣被，感發檀信助施，并方丈香資續置。山地詳載，永充樵採，接納雲流。須知尺地寸金，匪易得也。後之尸席者，慎毋忽諸！爰先舊存，次檀施，次續置列後。</p>
</div>
<div class='div-other'><a id='mulu981' />
<p class='h2'>舊存</p><p style="margin-left:0em;text-indent:2em">具老和尚于順治六年二月十三日入院，眾房公共交出率字號山地數：</p>

<ul class="">
<li><p style="margin-left:1em">案山一百三十畝。</p>
</li>

<li><p style="margin-left:1em">坐山十五畝三分。</p>
</li>

<li><p style="margin-left:1em">大殿天王殿基地二十一畝一分五釐一毫。</p>
</li>

<li><p style="margin-left:1em">法堂洎東西兩禪堂基地六畝七分六釐五毫。</p>
</li>

<li><p style="margin-left:1em">直指堂洎兩軒基地三畝六分八釐三毫。</p>
</li>

<li><p style="margin-left:1em">冷泉亭松路地三畝六分八釐三毫。</p>
</li>
</ul><p style="margin-left:4em">計共一百八十畝五分八釐二毫。</p>
</div>
<div class='div-other'><a id='mulu982' />
<p class='h2'>檀施</p><p style="margin-left:0em;text-indent:2em">具老和尚入院後，檀施山地數：</p>

<ul class="">
<li><p style="margin-left:1em">率字號山七十畝。</p>
</li>

<li><p style="margin-left:1em">羌字號山四十八畝。</p>
</li>

<li><p style="margin-left:1em">毁字號山八百畝零七分。</p>
</li>

<li><p style="margin-left:1em">垂字號山一百二十畝。</p>
</li>

<li><p style="margin-left:1em">養字號山二百零三畝三分。</p>
</li>

<li><p style="margin-left:1em">率字號地二畝八分五釐。</p>
</li>

<li><p style="margin-left:1em">毁字號地十畝三分九釐七毫。</p>
</li>

<li><p style="margin-left:1em">調字號地一畝四分六釐六毫。</p>
</li>
</ul><p style="margin-left:4em">計共一千二百五十六畝七分一釐三毫。</p>
</div>
<div class='div-other'><a id='mulu983' />
<p class='h2'>續置</p><p style="margin-left:0em;text-indent:2em">具老和尚入院後，續置山地數<span class='note-inline'>(附蕩)</span>：</p>

<ul class="">
<li><p style="margin-left:1em">率字號山一百六十六畝九分二釐。</p>
</li>

<li><p style="margin-left:1em">養字號山五百八十九畝六分九釐。</p>
</li>

<li><p style="margin-left:1em">垂字號山一百三十五畝。</p>
</li>

<li><p style="margin-left:1em">羌字號山二十四畝。</p>
</li>

<li><p style="margin-left:1em">毁字號山四十六畝。</p>
</li>

<li><p style="margin-left:1em">率字號地一百二十畝零九分四釐。</p>
</li>

<li><p style="margin-left:1em">王字號地八畝五分。</p>
</li>

<li><p style="margin-left:1em">王字號蕩二畝五分六釐九毫。</p>
</li>

<li><p style="margin-left:1em">外體字號地十畝四分八釐五毫。</p>
</li>

<li><p style="margin-left:1em">率字號地三分六釐三毫。</p>
</li>

<li><p style="margin-left:1em">率字號蕩一畝二分六釐一毫。</p>
</li>
</ul><p style="margin-left:4em">計共一千一百零五畝七分二釐八毫。</p>
<p style="margin-left:0em;text-indent:2em">本寺禪堂濟上，每年完正額條銀三十二兩五錢八分七釐三毫。</p>
<p style="margin-left:0em;text-indent:2em">每年完實徵糧米一十七石六斗五升五合。</p>
<p style="margin-left:0em;text-indent:2em">每年完漕截銀四兩六錢三分九釐四毫。</p>
</div></div>
<p class='juan'>靈隱寺誌卷八終</p>
</div><!-- end of div[@id='body'] -->
</body></html>