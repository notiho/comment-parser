<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>普陀洛迦新志</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu713' />
<p class='juan'>普陀洛迦新志卷六</p><p class="byline">古會稽　陶鏞　鑑定</p><p class="byline">古翁山　王亨彥　輯</p>
<div class='div-other'><a id='mulu714' />
<p class='h1'>禪德門第六</p>
<div class='div-other'><a id='mulu715' /><p style="margin-left:2em">海英嶽靈，爰誕開士。德馨行勝，斯號上人。非有大德之住持，奚副高山之仰止？茲山則清了南渡，海絕漁舟；懷信西歸，夢通帝座。古鼎之舍利光照，潮音之德業芳流。大曉以閃電明心，賢良能呪水愈疾。中贊感魚籃入夢，別庵有龍衛投懷。半偈受持，紫柏得死生無礙；三年禪觀，妙峯知淨穢一如。見灴披法服而行，相偕蓮侶；嗣銑脫臭囊而去，一句彌陀。薪傳一脈，喜衣鉢之相承；海會四河，慶箕裘之克紹。志禪德。</p>
<p style="margin-left:0em;text-indent:2em">此門分四：一、普濟住持，二、法雨住持，三、本山出家，四、十方寄寓。</p>
</div>
<div class='div-other'><a id='mulu716' />
<p class='h2'>一、普濟住持<span class='note-inline'>(共五十五傳)</span></p>
<div class='div-other'><a id='mulu717' />
<p class='h3'>五代梁</p>
<div class='div-other'><a id='mulu718' />
<p class='h4'>慧鍔</p><p style="margin-left:0em;text-indent:2em">日本僧。五代梁貞明二年，從五臺山得觀音像，將還本國；舟觸新螺礁，蓮花當洋，舟蔽不前。鍔禱曰：「使我國眾生無緣見佛，當從所向建立精藍？」有頃，舟行，竟止潮音洞下。居民張氏目覩斯異，亟舍所居雙峯山，築庵奉之，呼為不肯去觀音院。斯為普陀開創奉佛之始，故鍔為開山第一代。清通旭贊其像曰：「親從五臺來，欲向日本去。普門名號徧十方，何必繪像圖歸計？忽然舟不行，菩薩應無住。聽其止而休，此貨已成滯。一山名勝待師開，天下羣瞻兩足地。」<span class='note-inline'>(《裘志．古蹟門》；《秦》、《許》二志〈靈異〉)</span></p>
</div></div>
<div class='div-other'><a id='mulu719' />
<p class='h3'>宋</p>
<div class='div-other'><a id='mulu720' />
<p class='h4'>真歇</p><p style="margin-left:0em;text-indent:2em">名清了<span class='note-inline'>(「清」一作「青」)</span>，蜀之雍氏子。生有慧根，眉目疎秀，神宇靜深。見佛則欣戀不捨。年十一，依聖果寺俊僧受業。又七歲，試《法華經》得度。具戒聽講，玄解經論。以為言說終非究竟。出峽抵沔漢，扣丹霞淳和尚。淳問：「如何是空劫時自己？」歇擬對，淳掌之，遂契旨。翌日淳上堂曰：「日照孤峯翠，月臨溪水寒。祖師玄妙訣，莫向寸心安。」歇趨進曰：「今日瞞某甲不得也。」曰：「試舉看。」歇良久。淳曰：「將謂爾瞥地。」歇便出。輒北遊五臺、京汴，南抵儀徵，謁長蘆祖照。紹興元年辛亥，自長蘆南遊，浮海至普陀，結庵山椒，扁曰「海岸孤絕處」。禪林英秀多依之，郡請於朝，易律為禪。時海山七百餘家俱業漁，一聞教音，俱棄舟去，日活千萬億命。後主國清、雪峯、育王、龍翔、興慶、雙徑。凡七處說法，五承紫泥之詔。得度弟子四百，嗣法者三十餘人。有《語錄》二集若干卷行世。塔在無畏石。普陀禪宗自歇始，為開宗第一代。由是飛錫此山者，皆具曹溪正法眼藏。<span class='note-inline'>(舊志；《大德志》)</span></p>
<p style="margin-left:2em">按：宏宗、闡戒，二者為佛門大綱。悟道為禪，守道為戒。學佛者不由持戒而欲得定慧，亦猶吾儒舍身體力行而欲得薪傳。若戒不清淨，則禪何由悟？故宏法者，持戒與參禪並重。明釋傳燈輯《天台方外志》，於「僧德門」分：〈聖僧考〉，如宋德韶、濟顛諸人是；〈祖師考〉，如龍樹尊者、智者大師諸人是；〈高僧考〉，「教」，則有慧命、真清諸人；「禪」，則有遺則、真歇諸人；「蓮」，則有南嶽、智者諸大師。普陀以真歇為開宗第一代，其為禪宗乎？然真歇嘗謂：「淨土一法，直接上上根器，傍引中下之流。」又謂：「乃佛乃祖，在教在禪，皆修淨土，同歸一源。」知其禪淨雙修，即漸即頓；與高語明心見性、超凡入聖、不務事修以期實證者，實天淵懸殊也。</p>
</div>
<div class='div-other'><a id='mulu721' />
<p class='h4'>自得</p><p style="margin-left:0em;text-indent:2em">名慧暉，會稽張氏子。自少得度於澄照寺道凝。年二十，孤錫雲遊。見長蘆真歇，以為有所證於閃電機下，竟南歸。後謁天童宏智覺，徹法源底，許為室中真子。紹興丁巳，開法普陀。徙萬壽及吉祥、雪竇。淳熙三年，勅主淨慈。上堂：「朔風凜凜掃寒林，落葉歸根露赤心；萬派朝宗船到岸，六窗虛映芥投鍼。本成現，莫他尋，性地閒閒耀古今；戶外凍消春色動，四山渾作木龍吟。」又云：「谷之神，樞之要。裏許旁參，囘途得妙。雲雖動而常閒，月雖晦而彌照。賓主交參，正偏兼到。十洲春盡花凋殘，珊瑚樹林日杲杲。」又嘗舉風旛話，乃曰：「風旛動處著得箇眼，即是上座；風旛動處失卻箇眼，即是風旛。其或未然，不是風旛不是心，衲僧徒自強錐鍼；巖房雨過昏烟淨，臥聽涼風生竹林。」七年秋，退歸雪竇。十年冬十一月二十九日，中夜沐浴而逝，塔於明覺之左。於是普陀風範與天童並峙。<span class='note-inline'>(舊志；《高僧傳》四集)</span></p>
<p style="margin-left:2em">按：舊志自得後，有繼以、弁至、大繼、恩求、雪屋、垣堂、蘧庵、還庵、鑑庵、小庵十人，均不詳其事實。茲將其名列于住持表內。凡後之無事實者，概歸住持表內，俱不另錄。</p>
</div>
<div class='div-other'><a id='mulu722' />
<p class='h4'>閒雲</p><p style="margin-left:0em;text-indent:2em">名德韶，佛照光嗣也。嘉定<span class='corr'>間</span>，來主是山。言於朝，賜錢萬緡，修飾殿宇。殿成，御書「圓通寶殿」及「大士橋」以賜，韶創龍章閣藏焉。<span class='note-inline'>(舊志)</span></p>
</div>
<div class='div-other'><a id='mulu723' />
<p class='h4'>大川</p><p style="margin-left:0em;text-indent:2em">名普濟，明州奉化張氏子。淳熙十六年，無用淨全禪師<span class='note-inline'>(大慧宗杲嗣)</span>開法狼山，移錫蘇之承天、宣城廣教、建業保寧。適天童虛席，迎全主之。濟首謁全，全舉：「有句無句，如藤倚樹。」濟云：「斬釘截鐵。」全云：「溈山呵呵大笑聻。」濟云：「寸釘寸木。」全深契之。又往越之能仁，見浙翁琰<span class='note-inline'>(浙翁名如琰，台州周氏子，主臨安徑山)</span>。參隨久，及琰移鍾阜，拉濟偕行。又被旨移天童，職濟知藏。嘉定十年三月，妙勝虛席，濟應其請。瓣香為浙翁，記所證也。元初，為靈隱住持，嘗題〈世尊出山相〉：</p>
<p style="margin-left:0em;text-indent:0em;" class="lg-abnormal"><div class='lg-row'>龍章鳳質出王宮　肘露衣穿下雪峯　智願必空諸有界　不知諸有幾時空</div>
</p><p style="margin-left:0em;text-indent:2em">取道原《傳燈錄》，楊、李等《續錄》，芟繁就簡，總彙成書，名曰《五燈會元》，賜入大藏，清著錄《四庫全書》中。<span class='note-inline'>(舊志；張立廉〈寶積錄序〉；徐增《靈隱寺志》；《鄞縣志》；《天童續志》)</span></p>
</div>
<div class='div-other'><a id='mulu724' />
<p class='h4'>夢窗</p><p style="margin-left:0em;text-indent:2em">名嗣清，山陰于氏子。肄業郡之天章。上堂：「德山入門便棒，臨濟入門便喝。逼龜成兆，終不能靈。寶陀者裏，寂然不動，感而遂通，馬無千里漫追風。」<span class='note-inline'>(舊志)</span></p>
</div></div>
<div class='div-other'><a id='mulu725' />
<p class='h3'>元</p>
<div class='div-other'><a id='mulu726' />
<p class='h4'>玠禪師</p><p style="margin-left:0em;text-indent:2em">氏族法系俱無考。明宋濂撰〈淨慈孤峯德公塔銘〉云：「孤峯，族姓朱，世家明之昌國。父有成，母黃氏。父與補怛洛迦僧玠公交。玠聞雞聲入道，凡說法必鼓翅為鷄號。玠亡已久，黃夢玠來託宿，覺而有娠，歷十四月而生。」據此，孤峯即玠後身也。<span class='note-inline'>(舊志)</span></p>
<p style="margin-left:2em">按宋濂所撰〈孤峯德公塔銘〉云：「孤峯之父，與普陀玠禪師善。及玠亡已久，其母夢玠來求寄宿，遂有娠，歷十四月方生。至明洪武五年圓寂，壽七十九歲。」則孤峯生時，乃元世祖三十一年。若依宋統全亡之己卯起，方稱元統，則為世祖十六年。而玠之亡，當又在前。向來山志及列祖錄，皆載于明初大千之後，失考之甚。</p>
</div>
<div class='div-other'><a id='mulu727' />
<p class='h4'>東巖</p><p style="margin-left:0em;text-indent:2em">名淨日，南康都昌廖氏子。幼喜誦佛書，解大義，常食蔬果以自持。年十五出家。明年祝髮於廬山香林，為天童西巖了惠法嗣。宋景定<span class='corr'>間</span>，主圓通。咸淳<span class='corr'>間</span>，兼領東林。元至元十二年，主育王。大德四年，主天童。時年已八十矣。行峻潔以完，遐邇嚮慕。越八年，為至大元年，將示寂，書韻語以示其徒曰：「天為蓋兮地為函，吾奚為兮塔與庵？灰吾骨兮山阿，言已矢兮勿鑱。」越三日，沐浴端坐而逝，年八十八。塔於天童西巖。平石如砥為其嗣法弟子。<span class='note-inline'>(《鄞縣志》引袁桷撰塔銘；德介《天童寺志》及《續志》)</span></p>
</div>
<div class='div-other'><a id='mulu728' />
<p class='h4'>如智</p><p style="margin-left:0em;text-indent:2em">嘗與王積翁二奉璽書，通好日本，咸以中途有阻而還。至元十四年，捐衣鉢餘資，於沈家門側建接待寺，以便往來者之宿頓。<span class='note-inline'>(舊志；《大德昌國志》；《定海廳志》；《元史》)</span></p>
</div>
<div class='div-other'><a id='mulu729' />
<p class='h4'>東洲永</p><p style="margin-left:0em;text-indent:2em">與元叟端、虛谷陵、東嶼海、晦機熙、竹閣真為莫逆交。<span class='note-inline'>(《靈隱寺志》)</span></p>
<p style="margin-left:2em">按：元叟為元初僧，東洲既與之交，應亦為同時僧侶。而舊志屬於宋代，蓋以一人歷兩朝耳。舊志又注云：「松源岳下石林鞏嗣。」考松源名崇岳，宋隆興時人。生於處州龍泉之松源吳氏，因以自號，見陸游塔銘。石林住淨慈寺，元叟至，處以記室。見《靈隱寺志》。</p>
</div>
<div class='div-other'><a id='mulu730' />
<p class='h4'>一山寧</p><p style="margin-left:0em;text-indent:2em">道行素高。大德三年，奉詔出使日本，成先帝惇好息民之意。一山齎詔往，而日本不至。<span class='note-inline'>(《定海廳志》)</span></p>
</div>
<div class='div-other'><a id='mulu731' />
<p class='h4'>如律</p><p style="margin-left:0em;text-indent:2em">大德<span class='corr'>間</span>，修聖像。同如智上玉質瑞相留供大內；賜田二十頃，命翰林院劉賡為文，勒石記之。<span class='note-inline'>(舊志：劉賡〈寶陀寺記〉)</span></p>
</div>
<div class='div-other'><a id='mulu732' />
<p class='h4'>孚中</p><p style="margin-left:0em;text-indent:2em">名懷信，明州奉化姜姓子。父某，為某縣校官。母劉氏，夢拾吞大星而孕。稍長，受三經於戴表元。年十五離家，從法華院僧子思，執童子役。已而祝髮為大僧，受具戒於鄞五臺寺。聞延慶半巖全公宏三觀十乘之旨，與遊。久之，歎曰：「教相繁多，浩如煙海。若欲窮之，徒自困耳。」往參天童景德禪寺竺西坦公，大徹玄旨，就維那之職。坦入滅，雲外岫繼席，命司藏鑰，文彩漸著。泰定丙寅，行宣政院請住明之觀音寺。天曆己巳，遷住普陀。不以位望之崇，效他山飾車輿，盛徒御以炫人。自持一鉢，丐食吳楚<span class='corr'>間</span>。鎮南王具香花迎至府中，虛心問道。宣讓王亦遣使奉栴檀香、紫伽黎衣，請示法要。信隨性質而導之。姑蘇產奇石，信購善工，造多寶佛塔上三層<span class='note-inline'>(即太子塔)</span>，載歸普陀，俾信心者禮焉。駙馬都尉高麗王繹而吉尼、丞相撒敦，以信行上聞，賜號「廣慧妙悟智寶宏教禪師」，及金襴法衣。居普陀十四載，後主金陵龍翔寺。當明兵下金陵，僧徒散處，信宴坐，目不四顧，執兵者，皆擲杖而拜。太祖嘗親幸聽法，改龍翔為大天界寺。信賦性沖澹，歡溢眉宇。日默誦《法華經》七卷，雖流金折膠不為<span class='corr'>間</span>。臨終前一日，太祖在江陰夢見信，問曰：「師來何為？」曰：「將西歸，告別耳。」還聞遷化，與夢符。詔出金幣助其喪。舉龕之夕，太祖親致奠，寵榮之加，無與並者。塔遺骨於金陵牛首山，分瘞髮爪於天童。有《五會語錄》行世。法嗣雙林、致凱等十有九人。<span class='note-inline'>(舊志：宋濂撰塔銘；德介《天童寺志》；《鄞縣志》)</span></p>
</div>
<div class='div-other'><a id='mulu733' />
<p class='h4'>古鼎</p><p style="margin-left:0em;text-indent:2em">名祖銘，奉化應氏子。初從金峨寺僧橫山錫薙染，學出世法，年纔十八。元叟端住靈隱，銘往參。一日入室，叩黃龍見慈明因緣。端詰曰：「即如趙州道：『臺山婆子，被我勘破。』慈明笑曰：『是罵耶？』你且道二老漢用處，是同是別？」銘曰：「一對無孔鐵鎚。」端曰：「黃龍直下悟去又如何？」銘曰：「也是病眼見空華。」端曰：「不是不是。」銘擬進語，端便喝，銘當下廓然，即命居記室。自是聲譽頓發，與夢堂噩、楚石琦並稱諸方之崢嶸者。後居鄞東湖青山寺，建鍾秀閣。劉仁本題其書樓云：</p>
<p style="margin-left:0em;text-indent:0em;" class="lg-abnormal"><div class='lg-row'>青山湖上老僧居　百尺危樓萬卷書</div>
<div class='lg-row'>架插牙籤朝旭上　香消古鼎夜窗虛　闌干竹色浮蝌蚪　枕簟芸香落蠹魚</div>
<div class='lg-row'>近憶校讎人未遠　雨花零亂獨躊躇</div>
</p><p style="margin-left:0em;text-indent:2em">至正七年丁亥，住徑山，賜號「慧性文敏宏覺普濟禪師」。十八年戊戌，將遷寂，書偈曰：「生死純真，太虛純滿。七十九年，搖籃繩斷。」擲筆而逝。茶毘，舌根數珠皆不壞，舍利無算。於徑山、隆教、寶陀，皆建塔焉。銘，洞徹玄微，踔厲縱橫；袁桷、黃溍、虞集、歐陽玄皆稱慕之。危素為撰塔銘。有《四會語錄》，宋濂為作序贊。著有〈冷泉聽猿賦〉，洋洋五百餘言，詳載《續修雲林志》。鄞萬壽寺住持天淵、靈隱住持可純，皆其入室弟子。天淵，名清濬，銘寂後，亦主青山。明洪武四年召見，勞問甚至。<span class='note-inline'>(舊志；《鄞縣志》；《靈隱寺志》；《雲林寺續志》；明林時對〈重興金峨寺記〉)</span></p>
<p style="margin-left:2em">按：夢堂，名曇噩，慈谿王氏子，世儒業。生而洞爽，幼通經史，祝髮東皋寺。文章古潔，士大夫尊禮之。明洪武四年，詔通三藏高僧，問鬼神情狀。師與楚石琦、行中仁等應召至。館於天界寺，著書上奏。六年歸寂，壽八十有九。未出家前，嘗學文於金華胡翰。其後烏斯道讀書東皋，又從噩學文。著有《梁唐宋高僧傳》。楚石，名梵琦，象山人。襁褓中，有神僧摩其頂曰：「此佛日也。」因名之為曇曜。元泰定中，住海寧福臻院。明初徵至京建法會，親承顧問，賜衣鉢。著有《北遊》、《鳳山》、《西齋》等集及《六會語錄》。卒，宋濂撰塔銘。以上俱見《象山志》。錄之，益見古鼎之為名山龍象矣。</p>
</div>
<div class='div-other'><a id='mulu734' />
<p class='h4'>大千</p><p style="margin-left:0em;text-indent:2em">名慧照，永嘉麻氏子。年十五，往依縣之瑞光院了定<span class='note-inline'>(即照從兄)</span>。長老良公知為法器，即薙落為弟子。踰年，稟持犯於處之天寧。首謁晦機熙<span class='note-inline'>(晦機名元熙，豫章唐氏子。)</span>於杭之淨慈，未契圓證。一日閱《真淨語》，至「頭陀石擲筆峯」處，默識懸解，汗流浹背。時東嶼海，以石林鞏逝世，提倡蘇之薦嚴；照杖錫往謁。東嶼知其有夙悟，遂留執侍左右。後主藏室於郡之萬壽，復應杭之淨慈、溫之江心分座之招。天曆戊辰，出世樂清之明慶。集眾誨曰：「佛法欲得現前，莫存知解。縛禪看教未免皆為障礙；何如一物不立而起居自在乎？德山之棒、臨濟之喝，亦有甚不得已爾。」聞者悅懌而去。至正十五年乙未，遷主普陀。先是，寺以構訟而廢。照以訟興在乎辨難太迫；處之以寬柔，絕勿與校。且曰：「我佛得無諍三昧，所以超出羣品。我為佛子，可不遵其教耶？」眾皆服化。未幾，遷主育王。憫大法陵夷，孜孜誘掖，不遺餘力。嘗垂三關語，以驗參學。一曰：「山中猛虎以肉為命，何以不食其子？」二曰：「虛空無向背，何以有南北東西？」三曰：「飲乳等四大海水，積骨如毘富羅山，何者是汝最初父母？」此三關最為峻切，鮮有契其機者。居九年，退於妙喜泉上，築室曰「夢庵」，因自號夢世叟。掩關獨處，凝塵滿席不顧也。洪武癸丑十月，書偈化滅。僧臘七十，世壽八十五。塔於夢庵之後。有《語錄》若干卷行世。<span class='note-inline'>(舊志：宋濂撰塔銘)</span></p>
</div></div>
<div class='div-other'><a id='mulu735' />
<p class='h3'>明</p>
<div class='div-other'><a id='mulu736' />
<p class='h4'>大基</p><p style="margin-left:0em;text-indent:2em">名行丕，鄞人。早得法於左庵良公，掌天童內記。宗說兼通，行解相應，蔚為時之名僧。元至正二十四年，江浙行省丞相康里公，領宣政院事，選丕主天童佛隴寺。洪武初，由佛隴來主普陀，匡眾說法，恢復產業。建清淨境亭於寶陀寺之南嶺上。<span class='note-inline'>(舊志：宋濂〈佛隴寺記〉、〈清淨境亭銘〉；德介《天童寺志》)</span></p>
</div>
<div class='div-other'><a id='mulu737' />
<p class='h4'>祖芳</p><p style="margin-left:0em;text-indent:2em">名道聯，鄞陸氏子。年十四，禮崑山薦嚴得度。稟戒於鄞之五臺。後出世台之廣孝，遷紫籜及麻峪景山、明之普陀、越之能仁，末主淨慈。其主普陀也，人比之為宋真歇、元孚中。蜀王賜衲衣鉢盂。永樂丙戌，徵為釋教總裁。有《拙逸語錄》行世。<span class='note-inline'>(舊志)</span></p>
</div>
<div class='div-other'><a id='mulu738' />
<p class='h4'>淡齋</p><p style="margin-left:0em;text-indent:2em">正德十年住持。其徒大揚州、小揚州，募緣留都十載，鑄鐵瓦二萬、鐵甎一萬，構殿潮音洞。<span class='note-inline'>(舊志)</span></p>
</div>
<div class='div-other'><a id='mulu739' />
<p class='h4'>普賢</p><p style="margin-left:0em;text-indent:2em">名道誠，徽州人，以戒德聞。歷遊名山，至普陀，師淡齋，參禮甚眾。年七十有三，預報示寂，有偈云：</p>
<p style="margin-left:0em;text-indent:0em;" class="lg-abnormal"><div class='lg-row'>普賢普賢　苦行心堅　即心是佛　西方目前</div>
</p><p style="margin-left:0em;text-indent:2em">清十二世孫通旭題其像曰：</p>

<div class="lg regular" style="margin-left:0em;"><div class='lg-row'>猗歟我祖　祥發梅岑　廣修萬行　名實相應　謂是華嚴長子　卻來補洛中興　謂是普眼莫覰　狼藉滿地兒孫</div>
<div class='lg-row'>燈輝古鼎　棒喝雷鳴　臨行一句　耀古騰今　千流萬派皆歸海　爍破乾坤月一輪</div>
</div><p style="margin-left:0em;text-indent:2em">塔在龍灣。<span class='note-inline'>(舊志)</span></p>
</div>
<div class='div-other'><a id='mulu740' />
<p class='h4'>本空</p><p style="margin-left:0em;text-indent:2em">名圓獻，餘姚人。嘉靖<span class='corr'>間</span>，卓錫普陀。精修戒定，悟空五蘊，遐邇嚮化。適遭倭變，朋徒西竄，遄歸姚江玉皇殿，聚徒熏修。隆慶<span class='corr'>間</span>，總督劉公迎囘山中，避居西天門之圓通庵。焚修益虔，講誦不倦。遠近聞風者，莫不奉為金仙，尸之祝之。塔在西天門左。<span class='note-inline'>(舊志：照機〈重修宗譜序〉)</span></p>
</div>
<div class='div-other'><a id='mulu741' />
<p class='h4'>無瑕</p><p style="margin-left:0em;text-indent:2em">名明通，本空獻徒。修德勵行，壽登百齡。受徒十人，皆英賢鉅略，增重名山。奇峯尤其傑出者，別為《傳》。塔在達摩峯下。<span class='note-inline'>(通旭〈百歲老祖宗譜序〉)</span></p>
</div>
<div class='div-other'><a id='mulu742' />
<p class='h4'>真松</p><p style="margin-left:0em;text-indent:2em">嘉靖<span class='corr'>間</span>，來自五臺龍樹寺。禮部下郡縣給札住持。修復寶陀寺，大倡宗風，復興勝果。<span class='note-inline'>(舊志：汪鏜〈重修寺記〉)</span></p>
</div>
<div class='div-other'><a id='mulu743' />
<p class='h4'>一乘</p><p style="margin-left:0em;text-indent:2em">名真表，翁洲人。年十二入山祝髮，師明增。及壯，誓志興復，重創殿宇，如天王殿、雲會堂等。萬曆六年為住持。十四年，敕頒《藏經》到山，并賜金環紫袈裟。詣闕謝恩，賜延壽寺茶飯香金五十兩、緇衣禪帽各一件而還。性剛直，有戒行。敬禮十方賢衲，結庵五十三處，以故名僧皆歸之。大智至山，創建叢林，得表贊揚之力為多。塔在千步沙西資庵前。<span class='note-inline'>(舊志：魯王〈普陀碑記〉)</span></p>
<p style="margin-left:0em;text-indent:2em">聊城傅光宅贈詩：</p>
<p style="margin-left:0em;text-indent:0em;" class="lg-abnormal"><div class='lg-row'>海山深處有高僧　妙法曾參第一乘　方寸自能清似水　浮雲底事愛還憎</div>
</p></div>
<div class='div-other'><a id='mulu744' />
<p class='h4'>雲峯</p><p style="margin-left:0em;text-indent:2em">名真宰，仁和人。萬曆<span class='corr'>間</span>，寺燬於火，同寂庵竭力興建。萬曆二十六年為住持。<span class='note-inline'>(舊志：屠隆〈普陀寺募緣疏〉)</span></p>
</div>
<div class='div-other'><a id='mulu745' />
<p class='h4'>寂庵</p><p style="margin-left:0em;text-indent:2em">名如迥，蘭谿人，投真學為師。長受戒於金山和尚、聽法於萬松法師。歸山閱藏諷《華嚴》者，十有三載。萬曆二十九年三月，因真宰沒於京，眾舉於郡邑為住持。值敕造，內使絡繹，朝夕拮据公務。三十二年冬，退居東堂。踰年夏，督造至，復授為住持，居東方丈，鼎新山寺。三十五年春，賜紫袈裟一襲。九月二十五日，進謝恩表。十月十五日，欽命賜紫，并給禮部札，付授僧錄司右善世而還。周應賓賦詩為贈。塔在梅岑庵之左。<span class='note-inline'>(舊志)</span></p>
</div>
<div class='div-other'><a id='mulu746' />
<p class='h4'>普光</p><p style="margin-left:0em;text-indent:2em">名真遇，翁洲人，性質樸。值如迥讓住持，眾以其誠，遂共推之。屠玉衡贈詩云：</p>
<p style="margin-left:0em;text-indent:0em;" class="lg-abnormal"><div class='lg-row'>優曇花發定中香　衣裏明珠是密藏</div>
<div class='lg-row'>黃葉止啼都不著　悟來本地好風光<span class='note-inline'>(舊志)</span></div>
</p></div>
<div class='div-other'><a id='mulu747' />
<p class='h4'>奇峯</p><p style="margin-left:0em;text-indent:2em">名真才，秀水人。髫年入道，受法於無瑕老人。賦性溫雅，才德兼備。為堂頭首領，善調大眾。吏部蔣公贈額曰「叢林調御」。名聞廣著，司府給冠帶為東方丈住持。姜應麟〈都諫題像贊〉云：</p>
<p style="margin-left:0em;text-indent:0em;" class="lg-abnormal"><div class='lg-row'>謂像真耶　本來是空　謂像假耶　儼乎其容　既文既慧　允穆允恭</div>
<div class='lg-row'>住持方丈　紫衣是榮　晚年精爽　詩詞益工　澄心而坐　瞑目而終　合山大德　罔不信從</div>
</p><p style="margin-left:0em;text-indent:2em">故咸禮其像而尊敬之曰：「者老和尚，海上奇峯。」塔在龍灣。<span class='note-inline'>(舊志)</span></p>
</div>
<div class='div-other'><a id='mulu748' />
<p class='h4'>遜吾</p><p style="margin-left:0em;text-indent:2em">名如讓，嚴州人。敕建寺宇，往返京都，不辭勞苦。萬曆三十七年，奉禮部札，授僧錄司右闡教，協理寺事。三十八年告竣，復命賜紫衣一襲。臨海王立程贈詩，有「開山初出定，狎海久忘機」之句。<span class='note-inline'>(舊志)</span></p>
</div>
<div class='div-other'><a id='mulu749' />
<p class='h4'>三藏</p><p style="margin-left:0em;text-indent:2em">名真經，翁洲人。秉性沈默，舉措無苟。督造張公隨以師禮事之。萬曆三十九年，眾推舉為住持。<span class='note-inline'>(舊志)</span></p>
</div>
<div class='div-other'><a id='mulu750' />
<p class='h4'>萬容</p><p style="margin-left:0em;text-indent:2em">名如欽，鄞人。為寺監寺，心意巧妙。時遇敕建殿宇，經畫合宜，殫力忘倦。寺成，辭事習靜。眾服其功，推舉住持。<span class='note-inline'>(舊志)</span></p>
</div>
<div class='div-other'><a id='mulu751' />
<p class='h4'>昱光</p><p style="margin-left:0em;text-indent:2em">名如曜，定海人。智勇才略，時莫能及。刺血書經，上書闕廷，請敕建寺宇。上賜帑金、御製碑文、金襴紫袈裟，悉遜之。萬曆四十年為住持。永平王渾然，有《秋日送昱光還南海》詩。塔在白象庵左。<span class='note-inline'>(舊志：陳繼儒〈妙莊嚴路記〉)</span></p>
</div>
<div class='div-other'><a id='mulu752' />
<p class='h4'>朗徹</p><p style="margin-left:0em;text-indent:2em">名性珠，天啓、崇禎<span class='corr'>間</span>人，昱光徒。苦行能文，修妙莊嚴路，綿亙五里，閱四載而成。著有《剖璞語集》行世。<span class='note-inline'>(舊志：董其昌〈修路記〉)</span></p>
</div>
<div class='div-other'><a id='mulu753' />
<p class='h4'>文玉</p><p style="margin-left:0em;text-indent:2em">名寂美，鄞人。戒行端嚴，日課《法華》。前後住持十三年，一山推重焉。<span class='note-inline'>(舊志)</span></p>
</div></div>
<div class='div-other'><a id='mulu754' />
<p class='h3'>清</p>
<div class='div-other'><a id='mulu755' />
<p class='h4'>貫介</p><p style="margin-left:0em;text-indent:2em">名照中。順治初，海氛未靖，羣議遷僧。中白當事，力求止之，眾得安堵。<span class='note-inline'>(舊志引《白華小志》)</span></p>
</div>
<div class='div-other'><a id='mulu756' />
<p class='h4'>道衡</p><p style="margin-left:0em;text-indent:2em">名普周，崇明人。康熙二十五年住持。建上廚房三間。<span class='note-inline'>(舊志〈禪德〉：孫文成〈法華樓記〉)</span></p>
</div>
<div class='div-other'><a id='mulu757' />
<p class='h4'>公闇</p><p style="margin-left:0em;text-indent:2em">名通亮，定海人。天機堂僧天機孫。堂廢，亮重建之。時值內徙，十餘年，亮居此山，麋鹿為羣，宴然自得。後復為寺住持。總戎黃大來每推重焉。<span class='note-inline'>(舊志〈梵剎．天機堂〉下)</span></p>
</div>
<div class='div-other'><a id='mulu758' />
<p class='h4'>通元</p><p style="margin-left:0em;text-indent:2em">名照機，鄞人。明萬曆<span class='corr'>間</span>，栴檀庵僧如方四世孫。幼慧而寂，不喜經心塵務。年十七，從師卓錫於普陀之栴檀庵。戒修嚴邃，行業精勤，遠近嚮往之。康熙初，僧俗內徙，自普陀至慈谿，建復壽峯先覺寺。<span class='note-inline'>(《慈谿縣志》：壽峯寺，宋開慶元年，僧拙庵建，名先覺寺。康熙十一年，僧照機自普陀居此，漸復舊觀。二十六年重建，仍署曰「先覺」。四十二年，僧珂月奏請，御書「壽峯」額賜之。是壽峯先覺，實一寺也。)</span>婁縣周志伊贈詩，有「自言舊院今無主，不道東林可少公」之句。及海禁弛，還普陀。二十七年，為普陀統轄住持，銳志興建。至年八十餘，退居栴檀。調琴以適性，歌詩以醒世，天然一完人也。著有《詩集》及《宗譜》。其支屬在本山者，如通旭之中興普陀；散居者，如大曉之重興常州天寧寺、鎮江金山寺，皆有聲。塔在栴檀庵後山。<span class='note-inline'>(舊志〈精藍．栴檀庵〉、范煒〈珂月傳〉及〈詩序〉與〈重建先覺寺記〉；採訪)</span></p>
</div>
<div class='div-other'><a id='mulu759' />
<p class='h4'>潮音</p><p style="margin-left:0em;text-indent:2em">名通旭，號旵霞，為天童密祖四世法裔、松江華亭俞氏子，祖籍新安。童時遇食，每以手擊木作梆聲。里人詢之，曰：「吾集眾以會食耳。」父母驗其非凡，乃送歸普陀，薙染於栴檀林。稟具戒於白龍慧鏡。徧參海內名席，隨侍嘯堂、寒泉二老，悉入堂奧，當機不讓。旋受天台萬年無礙徹老人囑，始開法於慈谿壽峯、姚江聖壽。康熙二十九年庚午，海禁既弛，帝駕南巡，特賜普陀白金千兩，重興佛殿。時任事者難其人。旭以省祖來山；定海總兵藍理，自雲中移鎮，為國進香，慨無主席。合山緇素，競以旭對。理一見奇之，即請主普濟。山前忽有五鹿拱立，若聽法狀。大眾異之，為法運之祥。理交賜金，請上堂云：「二十年前，要津把斷，不通凡聖。所以紺宇華宮，化作頹垣廢址；蓮臺獅座，鞠為茂草荒榛。聖僧打失鼻孔，金剛碎作微塵。彌勒開張大口，笑他廿四圓通，全沒巴鼻。惟有烏芻瑟摩，卻較些子，倒騎佛殿，走出山門。二十年後，八字打開。直得青蓮呈瑞，古柏重榮。於百草頭上，現瓊樓玉殿。革故鼎新，光揚佛日。且道承誰恩力？寰中天子頒綸敕，閫外將軍有佛心。」圓通大殿升梁，上堂云：「建大功、立大業，當知乘願再來。展大機、發大用，須具通天作略。普陀山寺，屢朝敕賜，昭列祖之休光；盛世恩榮，荷人天之共懌。謾謂滄桑變異，聿然輪奐如期。聖主恩隆，賜帑金而興建；人臣願洽，捐囊橐以欽從。續燄聯燈，更藉名山龍象輩；擎天駕海，還憑福地棟梁材。若非繩墨芳規，曷作古今榜樣？有時轉功就位，有時借位明功，有時功位齊彰。今則九仞之功既竣，三多之祝恆申。祇如萬人頭上特尊一句，又作麼生？端居自在雲霄上，誰不傾心仰面看？」大士誕辰說戒，上堂云：「日日香花夜夜燈，春山潑黛雨還晴；戒珠朗潤人人得，便是觀音今日生。」結制，上堂云：「鳳不知美，梟不知惡。時至理彰，無勞穿鑿。莫莫，祥麟祇有一隻角。」解七晚參云：「七日前，即心即佛也是，非心非佛也是。七日後，即心即佛也不是，非心非佛也不是。何以不經一事，不長一智？」欽差喇嘛到山，示眾云：「趙州不下禪牀，東林不過虎溪，風高千古。昨日命使來山，為甚麼長老走出山門？老僧為人無意致，世情隨順是菩提。」中秋應祖印之請，示眾云：「寒山曾有言，吾心如秋月。普陀今指出，卻值箇時節。山谷重相招，木穉香更徹。如得者箇時節，古今不離當念；自他不隔毫端，便知晦堂老漢落處。亦知普陀不起於座，已赴來機。無庸腕力，高提祖印。其或未然，山僧重為下箇註腳。」以拂子作圓相云：「一月普現一切水，一切水月一月攝。嘗謂大法之壞，不在四眾，而在狂禪。多遊族姓，修飾竿牘，務為求名，而中茫焉無所了，吾之所不敢出也。」其為人體弱，性恬退，恂恂若訥。同學輩喜與之交，而敬畏之。凡所經營，必使堅固垂久。十稔之內，百廢俱興。近革八十餘年之陋習，遠紹四十二祖之芳猷。德業聞望，煥然中興。弘機偉辯，視眾如己。類元之孚中信。而住院遭時，亦若合符節。建息耒院於金剛窟，謝事後，即寄息於此。康熙三十七年戊寅冬寂，世壽五十，僧臘三十四。塔在息耒院外。衣鉢塔在普賢塔後。有《語錄》、《隨錄》、《普陀列祖錄》、《百歲老祖宗譜》等書行世。法嗣明怘、明果、心明，別有傳。其辦理欽工之有功者，為監寺通玄，號靈一，古堇人。領眾辦事，不避險難。後投老於善慶堂，屏絕外緣。有「身雖未到華臺上，先送心歸極樂天」之句。知事心慧善知眾務，人多推之。副寺廣信慈和悅眾，取與分明。當時嘉其敦素，以為有古寶壽風。<span class='note-inline'>(《裘志．法統．梵剎．精藍》，范煒〈珂月傳〉，王鴻緒《中興普濟寺記》，釋本晝〈潮音塔銘〉《雍正寧波府志》)</span></p>
<p style="margin-left:2em">按《裘志》於〈古心傳〉云：「康熙戊寅冬，旭公示寂。」本晝塔銘亦云：「戊寅冬十一月，示微疾辭眾。」則其寂於是年無疑。惜《裘志》漏載於本傳。而《雍正府志》則云：「康熙三十八年，聖駕再巡，復頒賜帑金千兩。旭謝恩至杭，蒙賜御書寺額、『方丈』、『潮音洞』等額，寵賚稠疊。」此係其徒古心事，訛作潮音者。府志「旭」字，當作「怘」字。</p>
</div>
<div class='div-other'><a id='mulu760' />
<p class='h4'>古心</p><p style="margin-left:0em;text-indent:2em">名明怘，松江上海陸氏子。首謁金壇兀庵，發明心要。得法於普陀潮音。康熙三十七年戊寅冬，潮音示寂，總戎藍理暨合山耆宿，請怘繼席。上堂云：「大道絕中邊，了無去來之迹。至真離向背，那有僧俗之分？」所以藍大護法不忘靈山付囑，輔我先師。轉大法輪於瓦礫場中，土塊皆作獅子吼；建寶王剎於荊榛叢裏，樗材盡作栴檀香。十年以來，百廢俱興。四海英賢，悉皆有賴。不幸先師歸寂，眾舉繼主此席。怘上座，到者裏，事不獲已，祇得脫珍御服，披垢膩衣，和光同塵，灰頭土面。雖然如是，凡所施為，但遵舊則。何故聻？不見道：「三年無改於父之道可謂孝矣？」踰年三月，翠華南巡。怘至武林，迎駕請額，御書「普濟禪寺」額、「皓月禪心」四字，并賜帑金。囘山率眾謝恩，上堂：「舉天童忞祖道，靈山密旨，千聖同宣；少室真宗，萬靈共證。其奈依稀越國者多，彷彿揚州者眾。正如入京朝帝主，纔到潼關即便歸。所以不覩廣大門風，焉知威德自在？」乃云：「天童老人恁麼道，未免釘樁搖櫓。今日普陀則不然，無論京師、潼關，揚州、越國，祇要鬧市裏識得天子，親見一囘，自然千眼頓開，明如杲日。一念無私，廓若太虛。拈一機，則千機萬機齊赴。說一句，則千句萬句流通。直得堯風蕩蕩，舜日熙熙。野老謳吟，漁樵歌舞。四海清寧，萬民樂業。祇如林下道人受此天恩，且作麼生報答？」以拂子打圓相云：「但將日月為天眼，願見黃河百度清。」寂後，塔於西天門上。<span class='note-inline'>(《裘志》)</span></p>
</div>
<div class='div-other'><a id='mulu761' />
<p class='h4'>自修</p><p style="margin-left:0em;text-indent:2em">名明果，號砥石，江西臨川李氏子。年二十七，禮贛州寶華捬松寤和尚，脫白受具，依止七年，發明心要。歷參名宿，後得法於普陀潮音。康熙四十年辛巳，止足中峯精舍。受當道護法、合山耆宿之請，繼席普濟。上堂云：「世尊掩室摩竭，達摩面壁少林。未免龍潛止水，鶴立枯松。德山入門便棒，臨濟入門便喝。又是無風起浪，好肉剜瘡。正眼看來，各各好與三十拄杖。眾中儻有箇旁不甘底出來道，新長老具箇甚麼眼？敢開恁般大口！但向他道，自從踏破毘盧頂，諸佛從教立下風。」復舉：「先寶壽囑三聖，請後寶壽開堂。開堂日，三聖推出一僧，寶壽便打。三聖云：『恁麼為人，非但瞎者僧眼，瞎卻鎮州一城人眼去在。』寶壽擲下拄杖，便歸方丈。」修云：「三聖推出一僧，受人之託，必當終人之事。寶壽便打，知恩始解報恩。先師嘗囑院主珂兄大師，請果上座開堂，今朝果遂先師之願。即今珂兄若還推出僧來，果上座，亦與他一棒。非但開者僧眼，亦能開一切人眼去在。彼此一棒，因甚優劣如此？」良久，喝一喝云：「一句明明該萬象，重陽九日菊花新！」定海總兵施大護法、邑侯繆護法，到山啓建祝聖道場，上堂：「舉密庵傑祖上堂祝聖云：『諸佛不說說，祖師不聞聞。留下一轉語，千古鎮乾坤。』普陀今日則不然，諸佛親說說，祖師親聞聞。相傳一轉語，千古播乾坤。」且道是那一轉語？恭身合掌云：「皇圖齊北極，聖壽等南山。」小參：「舉馬祖一喝，百丈三日耳聾。百丈纔舉，黃檗不覺吐舌。臨濟問佛法大意，黃檗連施三頓痛棒。看他父子公孫，遞代相承，誠可謂栴檀圍繞栴檀樹，獅子還生獅子兒。仔細檢點將來，猶未免撫垂赤子、提獎嬰兒之意。若是普陀則不然，直饒嫌佛不作、嫌法不說底到來，正好朝打三千，暮打八百。何况棒頭取證、喝下承當者哉？且道普陀有甚奇特，恁般孤峻！」喝一喝云：「門前海闊千層浪，屋後山高萬疊峯。」<span class='note-inline'>(《裘志》)</span></p>
</div>
<div class='div-other'><a id='mulu762' />
<p class='h4'>繹堂</p><p style="margin-left:0em;text-indent:2em">名心明，字珂月，明州邵氏子。母王方二氏，夢白衣姥抱嬰兒入室而孕。七歲就外傅，喜繪大士像供之。聞人誦梵典，輒能暗誦，母私異之。年十三，為聘王氏女，明卻之。遂棄家之洛伽山，投栴檀林，禮潮音為師。閱四年，海氛不靖，徙僧內地。邵氏控諸官，督令歸宗。潮音亦以絕似續為不孝，必返居。未踰年母卒，其叔為瘈狗所傷斃，明猛然念身世無常，宿志加厲，仍依其師於壽峯。出其贏，助師創葺先覺、聖壽二寺，終已不悔。方其住先覺時，壞壁破瓢，風燈雨磬，岑寂不堪。明才大志沈，鬱鬱無所試。則其思返故土、興梵剎、利人天，夜必焚香密禱。未幾海禁果弛。康熙二十七年，其師祖通元為普陀寺統轄住持，明佐之，百廢俱舉。普陀自開山後，或禪或律，屢廢屢復。甚而縻爵披紫，梵行益弛。明與其師，心竊傷之。二十九年，元戎藍公始納其言，易律為禪；亟請潮音主席，大振玄風，俾宋真歇、元孚中，法燈重朗。其<span class='corr'>間</span>殫精竭力、左提右挈，皆明之力也。嘗治事往來郡邑，過橫水洋，颶風大作，舟覆而溺，若有拯之者，得達於岸而蘇。其犯難嘗險多此類。三十七年戊寅冬，潮音示寂，合山重其能，舉明主席。明固遜其法兄古心，而急公任事、不怠不倦如初。為人剛外毅中，不阿不茹。喜施而廉取，不苟安、不中輟。少時讀書，略解大意。及受囑梵典，直抉指歸。其事潮音，殫忠盡瘁。搘拄門戶，堵禦外侮。臨權達變，以智以勇。不知者以濌率麤豪目之；孰意其大節巉然、大功偉然如此也？年六十，虞山嚴虞惇榜眼為作壽言。八十時，四明史在甲翰苑又作序壽之。寂後，塔於烟霞館側。徒震六、中贊，別為傳。軾庵、深竹二人，偉矣法門龍象！胸中包絡古今，歷盡菀枯、譽訕、向背、炎涼之態，不以情隨事遷。文中祭酒，世外名賢。可謂有是師則有是弟矣。<span class='note-inline'>(范煒〈珂月小傳〉，嚴虞惇〈繹堂六十壽序〉)</span></p>
</div>
<div class='div-other'><a id='mulu763' />
<p class='h4'>震六</p><p style="margin-left:0em;text-indent:2em">名源法，姓周氏。原籍旌德，後居湖州苕溪。慧根宿植，法相時形，幼時即有離塵超世之志。年十九，航海至普陀。潮音一見，知為法器，命從繹堂薙度。先令習儒書，經傳諸子，皆通其義。作詩文，頃刻立就。受具古心怘，脫空定息，發明心要。後謁金粟碧霞老人，悉入堂奧。旋還普陀，以師命開法於慈谿壽峯。遠近聽法，梵俗皈依。繹堂入都叩祝，無不挈之偕行。同覲天顏，錄詩進呈，賜飯賜衣，可謂榮矣。康熙五十八年夏，主普濟法席。寂後，塔於寺後嶺前。<span class='note-inline'>(《秦志．法統》)</span></p>
</div>
<div class='div-other'><a id='mulu764' />
<p class='h4'>中贊</p><p style="margin-left:0em;text-indent:2em">名源正，號天庵，湖廣衡陽蕭氏子。母羅氏，夜夢一老嫗，手提魚籃入門，便遺一鯉；覺而有孕。幼歲啼哭不常，聞金玉聲即止。屢為推算，皆言壽數有虧。母含忍，送入杉福寺，禮信先薙染，學習應法。年二十二，心有所感，忽起參方之念，乃往德山禮賓日。稟具後，從講席習律；參遁雲、頻吉諸善知識，發明心要。於是徧遊湖海。後得法於普陀繹堂和尚。經二十餘年，已居半座。雍正七年己酉夏，受當道護法、合山耆宿公請繼席。寂後，塔於龍沙庵上。<span class='note-inline'>(《秦志．法統》)</span></p>
</div>
<div class='div-other'><a id='mulu765' />
<p class='h4'>鑑堂</p><p style="margin-left:0em;text-indent:2em">名德鏡，姓劉氏，山陽人。嗣法焦山僧古樵智先。繼破闇淨燈，主席焦山。<span class='note-inline'>(吳雲《焦山志》；參後「住持表」)</span></p>
</div>
<div class='div-other'><a id='mulu766' />
<p class='h4'>夢蘭</p><p style="margin-left:0em;text-indent:2em">名源善，初名本善，字克勤。奉化鄔氏子，世以淳儒稱。賦性真實，不嗜浮飾。少時，喜隨祖母入寺禮佛。及長，父母為之擇聘，善若有不豫色然。年十九，忽丁外艱，繼喪未婚偶，乃泫然告母曰：「有兄有弟，他日自能承宗祧、繼書香、供甘旨，夫何以塵勞事拘縛小子耶？」遂決志出家，尋往慈谿壽峯寺，禮士美薙染。美為普陀繹堂之從孫，踰年攜善至海上省祖。繹堂一見便問曰：「爾既為僧，將何所求？」善曰：「小子纔入此門，意尚未淨，敢有他求耶？」繹堂奇之，旋命受戒。經十二寒暑，自侍者用為監院，不辭勞瘁。恆毅之心，無與比者。繹堂十次進都、六番陛見，賜紫免賦，輔贊之力為多。一日閒暇，繹堂問：「終年碌碌，己躬下事，畢竟作麼？」善厲聲曰：「著甚死急。」繹堂曰：「將謂是個死漢。」善於言下有省。康熙五十八年己亥春<span class='note-inline'>(《秦志》訛作雍正七年己酉。按：繹堂退院，乃震六住持，正康熙五十八年事。考之震六傳自明，雍正七年，乃震六退院，中贊繼席。《秦志》之訛，今為改正。)</span>繹堂將謝院事，預命入室，授以衣拂。仍使照常輔弼祖山，欲令增廣識見。雍正九年辛亥，寺荷特旨重興，工程浩大。且監督暨在工人員，幾窘措處。善為之分條析縷，籌畫井井，如熟諳然。乾隆十二年丁卯，同門先後繼普濟席者已各退隱。當事合山公請繼席。開堂日，緇素雲趨，儼若靈山一會。十六年辛未春，帝駕初次南巡。當事行文徵善接駕於武林鳳山之南陳公橋。上命大學士忠勇公傅明日帶領西湖引見。奏對稱旨，遂賜衣袍珍物，可謂榮矣。十八年癸酉夏，憶古人急流勇退之誡，將院務命上首青雷接住，囑東洲輔佐。從此夏往泰清，冬歸海上。日與樵牧較論晴雨，以樂餘年。二十七年壬午夏，偶違和，預知時至。舊交緇素各致札預別。至七月二十五日，索沐焚香，說偈告終。龕停泰清丈室。世壽七十有六，僧臘五十有七，戒臘五十有六。塔在積善庵側。青雷、東洲皆其高足。有青出於藍、祥麟一角之譽焉。<span class='note-inline'>(《秦志》莊綸渭撰〈克勤行述〉)</span></p>
</div>
<div class='div-other'><a id='mulu767' />
<p class='h4'>雲中龍</p><p style="margin-left:0em;text-indent:2em">華亭俞氏子。幼入普陀栴檀庵，薙染於具山，得法於鑑堂。及壯，參訪海內名席，發明宗旨。乾隆四十三年，眾推為普濟寺住持。是時禪堂僧眾乏食，龍將本庵所置沈家門教場底，及司灣二處田，計四十畝，入寺以充齋糧。嗣又紹天童之祖席。塔在息耒院芙蓉灣。<span class='note-inline'>(《秦志．法統》)</span></p>
</div>
<div class='div-other'><a id='mulu768' />
<p class='h4'>承德</p><p style="margin-left:0em;text-indent:2em">名維賢，四明陳氏子。自幼入白華庵剃度。負性樸直無文，遠離塵垢。誦經禮佛，無<span class='corr'>間</span>晨昏。嘉慶九年五月終，境公示寂於丈室。僧眾以賢監寺時，智力兼備，調度有方，遂舉繼席普濟。次年冬，衛教堂香燈，弗戒於火，延燒千人樓、鐘樓，洪鐘亦遭鎔化。當是時，眾皆惶然，賢獨矢志重新。於十一年春，辭眾至武林，先募銅鐘。得鄞邑王公宸標俯許倡捐。於是眾緣輻輳，擇吉鎔鑄成功，蒲牢振響，以海航載至寺內。後念鐘雖成而樓尚廢；兼之齋堂梵宇，所在興葺維艱。乃懇其法叔靜悟代任院務，入閩募辦杉木。三易寒暑而旋，始將灰燼之區，建造完竣。十三年戊辰夏，退院於師子林，復營丈室，額曰「片雲」，其寄託亦深遠矣。塔在白象庵峯下。<span class='note-inline'>(《秦志．承德記》)</span></p>
</div>
<div class='div-other'><a id='mulu769' />
<p class='h4'>融通</p><p style="margin-left:0em;text-indent:2em">名能圓，別號貫三，定海林氏子。髫齡入承恩堂，薙染於谷馨，得法於懷中。兢兢恪守，不敢荒怠，自幼已見重於人矣。承恩堂，自克勤創建茅茨後，其徒相繼興葺，規模始宏。復置朱家尖香蓮隩、大水潭田、小瀾田，以供香積。乾隆五十一年丙午，其得法師懷中主席普濟、剃師谷馨為監院。以緇流浩繁，兼之頻遭歲歉，資用不敷。米珠薪桂，襄理維艱。不得已，將大水潭、小瀾兩處之田，變價以償寺中逋欠，而承恩反無恆產。此其師先為公忘私之義也。至嘉慶十七年壬申，圓憫之，出己資贖歸，使僧徒不致乏食。未幾，圓為普濟住持，又將所贖田以給寺支。前以承恩為公，而不吝己財；後以普濟為公，而暫移庵產。主席三載，得免掣肘。退居後，擬所贖祖產歸庵，以了初願。卒因告寂而罷。塔在園房內。<span class='note-inline'>(《秦志》釋能崙撰〈融通記〉)</span></p>
</div>
<div class='div-other'><a id='mulu770' />
<p class='h4'>月中桂</p><p style="margin-left:0em;text-indent:2em">道光二年壬午，改造普濟寺禪堂及天字樓，煥然一新。又於朱家尖大乘庵，重建置產，山中皆稱述焉。<span class='note-inline'>(《秦志．法統》)</span></p>
</div>
<div class='div-other'><a id='mulu771' />
<p class='h4'>鴻崑</p><p style="margin-left:0em;text-indent:2em">名能崙，別號巖雲，松亭顧氏子。自幼入山，薙染於普濟監院谷馨，受法於師祖住持泰清德安和尚。負性穎悟，持躬溫雅。於儒氏經籍，無所不窺。工詩文，兼善臨池，作擘窠大字，為一山之書記，咸以「先生」呼之。在寺三十年，志行苦卓，教法淹通，已居半座。積有餘資，念本堂承恩，自克勤創建後，未加丹堊。乃於道光五年乙酉，為普濟住持時，重加修葺。復慮僧徒乏食，置朱家尖香蓮隩，土名清一堂，中隴田五十畝，以充香積。十九年己亥，又撥自置朱家尖白沙港田地山場一隩，助給普濟；朱家尖小洞隩田地六十畝，助入普濟中無恆產之分房各庵。西荷花池墳頭山一則，助入法雨；田二十畝，助給慧濟寺，添補齋糧。以其餘力，傾助嬰堂。是以儒心而行佛法者矣。普濟舊有志板，藏於衛教堂。嘉慶十年冬，東廊燬於火，板亦燼。是書成於康熙四十四年，至是百有餘載。崙恐寺中文獻無徵，以重鋟山志為己任。考證廢興、網羅散佚，未敢一日懈。道光十一年辛卯，會定海縣署幕賓秦耀曾來山禮佛，囑為修輯。將事蹟可入志者函寄署中，俾之刪訂成書。即今所行秦修《普陀山志》是也。十四年甲午，知縣事王鼎勳贈「淨域檀那」額。己亥，知縣事陳殿階贈「清心皓月」額。<span class='note-inline'>(秦耀曾撰〈鴻崑傳〉，及《秦志》初印本)</span></p>
</div>
<div class='div-other'><a id='mulu772' />
<p class='h4'>定智果</p><p style="margin-left:0em;text-indent:2em">江蘇無錫人，出家天童寺。道光九年，公舉為普濟寺住持。二十三年，主席佛頂慧濟。退院後，隱居茅廬，靜念彌陀，冀登道岸。嘗為定海城隍廟主僧，與廳同知徐蘭畦最契合。寂後，塔於城北普慈寺之左。<span class='note-inline'>(金壇王希程《鷗寄軒詩存》；採訪)</span></p>
</div>
<div class='div-other'><a id='mulu773' />
<p class='h4'>慧源</p><p style="margin-left:0em;text-indent:2em">名嗣銑，江蘇華亭夏氏子，世業儒。年十二，侍母鄭氏，行香普陀；愛山水之勝，清規之肅，不願還鄉。遂投洪筏房餘慶公出家。厥後進具足戒於普濟寺，受記莂於定智尊宿。行履樸實，不事緣飾；而孜孜禮誦，日有限課。如是者，十有餘年。既而精研律部，導引初進，道化遂大行。光緒六年庚辰春，應天童之請，主席弘法寺。期滿囘山，建丈室三楹，禮佛誦修，暇作詩文以自娛。十七年辛卯，為普濟寺住持，募資築眾香塘。甲午退歸舊隱，戊戌春染病。臨寂時，訓誨合庵子孫，末後說偈云：</p>

<div class="lg regular" style="margin-left:0em;"><div class='lg-row'>這箇皮囊臭　在世終非久</div>
<div class='lg-row'>一句彌陀佛　直向西方走</div>
</div><p style="margin-left:0em;text-indent:2em">偈畢，趺坐而逝。世壽五十八，僧臘四十六。塔在後山洪涼亭上。徒潤濤，浙江嘉善人，任金山江天寺監院有年。為揚州高旻寺置衣單田畝。杭州海粟庵開山，崇光寺住持，示寂於海粟庵。世壽六十有七，塔建西湖六通寺旁。<span class='note-inline'>(《天童續志》；採訪)</span></p>
</div>
<div class='div-other'><a id='mulu774' />
<p class='h4'>堃寶</p><p style="margin-left:0em;text-indent:2em">名悟圓，浙江仁和縣人。年七歲入普陀祝髮，禮宗茂為師。得法於定智。光緒二十年甲午，推為普濟寺住持。勤勞自勵，凡應改革者，無不兢兢業業，以底於成。修葺齋樓及鐘鼓樓、藏經閣等。并助朱家尖田三十畝。退院後，重興廣福庵，隱居於此，晨夕誦《華嚴經》。寂於民國四年乙卯，世壽六十有五。建塔於白華山麓。<span class='note-inline'>(採訪)</span></p>
</div>
<div class='div-other'><a id='mulu775' />
<p class='h4'>廣學</p><p style="margin-left:0em;text-indent:2em">名寬量，江蘇丹陽裴氏子。年二十詣普陀，禮淨守為師。受具後，閉關潮音洞，禮佛誦經，夕不安寢者凡九年。光緒壬辰，赴呂宋募緣，得數萬金囘，重修殿宇。宣統元年，為普濟寺住持。諸多修葺，復出銀幣三千元助設化雨學校。值民國肇興，寺中香火寥落，虧耗甚鉅。退院後，又往外國募化。至安南坑鳴地方，不服水土。未及數月成疾，越夕西逝。次年，從僕攜資至其地，齎骨而囘，建塔於白蓮臺殿後。<span class='note-inline'>(採訪)</span></p>
</div>
<div class='div-other'><a id='mulu776' />
<p class='h4'>了餘</p><p style="margin-left:0em;text-indent:2em">名廣導，浙江餘姚人。賦性倜儻，輕財好義。父開商店，父死，導經理之。不二年折閱，乃厭世，欲出家。既無叔伯，終鮮兄弟，遂託其母於尼庵，以家業為養贍。導則至普陀錫麟堂，求其師為剃度。其師向與之熟，不肯為剃，即以刀砍去左手中指一節，始允，是為光緒十四年。次年受具戒於普濟寺。此後聽講者二三次。以師逝世，庵無人理，未能長預講期為憾。性好周急，熱心公益，故叢林多以導為監院，實未常住其中，不過代為募緣津貼而已。清末各處開學堂，普陀亦開學堂。其周旋施設，唯導之功為多。民國元年，普陀免糧地盡行陞糧，有奸民擬任普陀山中某處錢糧者。導致書天津陳錫周居士，錫周挽鈕元伯求中央政府出示，普陀本山為大士道場，不須陞糧，遂止。民國三年，導以山上僧俗數千，香期來往更多幾倍。若有病苦，無醫院以養以療，殊失大士慈悲之意。乃以己之其祥篷改造，開拓地基，修建屋宇，用洋五千餘圓，本山並助二千餘元，隨即開辦。寧波海關，前清普陀買貨皆免出稅；民國來，導託陳錫周居士致書中央政府，海關得以仍舊。民國四年，公舉為普濟寺住持。以寺中無開敞客屋，凡貴官巨紳來山者，多住法雨寺，往來不便。因創建五大<span class='corr'>間</span>客廳，名功績堂，地基皆前砌後鑿以取平者。其傍又建六<span class='corr'>間</span>樓房，以為官客之侍從所居。從此官長巨紳多住普濟矣。民國八年，政府擬遷德僑於普陀，導復祈陳錫周疏通政府，遂止。至次年，各國始講和。是年退居，以養晦本庵，修持淨業。十二年冬，養病於上海。至十三年正月初二逝世，世壽六十一歲，塔於後山，即宋真歇最初結茅之故址也。初有病，以鄭雪堂在上海，故往上海寄居報本堂下院。雪堂常往醫治，稍見效。元旦雪堂又去欲診脈，導曰：「無須，吾明日去矣。」果於次日西逝。雪堂與導為莫逆交，因錄其落落大者寄來，其敍述如左。<span class='note-inline'>(採訪)</span></p>
</div></div></div>
<div class='div-other'><a id='mulu777' />
<p class='h2'>二、法雨住持<span class='note-inline'>(共十九傳)</span></p>
<div class='div-other'><a id='mulu778' />
<p class='h3'>明</p>
<div class='div-other'><a id='mulu779' />
<p class='h4'>大智</p><p style="margin-left:0em;text-indent:2em">名真融，楚之麻城人。年十五，投邑之定慧寺薙染。侍師數年，抵建康，依牛首山。嘉靖戊申，居燕京崇國寺。越數月，至萬壽山受具戒。已入五臺，禁步五年。甲寅，往伏牛山，煉磨三年，持行益苦。丁巳還楚，寓龍華寺轉經。踰年入蜀，住峨眉山頂，禁步一十二年。建藏經閣於淨土庵。萬曆二年甲戌，又止蜀北鎣華山，創金蓮庵，俾朝山者有所止息。八年庚辰，渡海抵小白華，叩禮金容。自謂託迹寶陀，餔糜吃菜，了此生矣。乃結茅於光熙峯下，額曰「海潮庵」<span class='note-inline'>(即今之法雨寺)</span>。漸建殿宇，廣開招待。郡守吳安國改額曰「海潮寺」。維時禪教中衰，融持戒精嚴，與雲棲、憨山、紫柏諸老同時傑出，而實行偉功尤稱盛。其於佛氏之教，少而習焉，長而悟焉，老而篤焉。而於苦空無著之旨，非惟知之，亦允蹈之。壬辰五月三日，趺坐而逝。世壽六十九，僧臘五十四。建塔於寺西崦雪浪山之麓。其侍者曰性賢，字樂庵，四川富順人。諳練僧務，曾為寺都管。徒如壽，別為傳。<span class='note-inline'>(舊志羼提居士撰〈大智傳〉)</span></p>
<p style="margin-left:0em;text-indent:2em">性統〈智祖殘碑重現記〉曰：</p>
<p style="margin-left:0em;text-indent:2em">普陀法雨寺創自大智祖師。當其示寂之日，告眾曰：「茲地乃大士現靈之所。老僧開此道場，莊嚴香火。以事方肇造，未能極盡規模。今已矣，待百年後，再來重興耳，汝等記之。」厥後興廢不一。康熙甲寅，海氛大作，徙僧內地，梵宮琳宇變為鹿豕之場。歷十稔，海宇清宴，大弛海禁，僧徒漸歸。二十六年，和碩裕親王復施戒衣到山。蓋朝廷暨親王皆知普陀為大士道場，初不知有兩寺；故凡頒賜之及，不指稱往某寺某寺也。是時普濟寺尚仍故明舊例，三方丈各住長老一人，無專主其事者。內府之頒到郡，必由地方官長主持董率。丁卯四月，余承乏寺事。至之日，荊榛滿目，瓦礫成邱。闢治三日，始有徑可達。故寺址西北隅，朽屋數楹，明益公守之，皆取道旁出入。方丈遺像在焉，儼然無恙，余瞻禮之。明公遂述智祖遺言，謂今將百年而和尚復來，重興之願其可卜矣。余唯唯不敢當。及徵師泥洹年月，明公則以久遠失稽對。辛未三月春，一日將暮，攜近侍一人，信步緣山麓，潛詣祖塔。經行數帀，趺坐少憩。面對塔幢，忽見苔封破處若有字畫痕。命侍者磨去苔蘚，得字三十一行。第一行署曰「大智融禪師塔銘」。余喜曰：「塔銘在是，寂期可考矣！」但其中字畫半存半滅。磨第十三行，中有曰：「萬曆甲戌遊蜀鎣華。」第十七行中有曰：「庚寅泛南海。」第二十三行首有曰：「五月三日午時，趺坐而逝。」餘二十二行，沒者過半，年復不可考。又磨二十六行，中有曰：「越明年癸巳，皇太后復命吳某等，奏請金幣香旛供殿，兼為建塔」等語。明年癸巳始建塔，然則示寂在壬辰五月無疑矣。獨庚寅泛南海，壬辰即示寂，首尾不滿三年，建業何能如是其速？疑「寅」字，當係「辰」字。由庚辰至壬辰十有三年，庶幾近之。後得山志，考師行實，入山之年，果係庚辰。示寂之期，確乎不爽。於是又從萬曆壬辰，數至康熙辛未，恰合百年。乃為帖，徧給師之法眷。屆五月，羣集先覺堂，為師展百年之祭。惟明公往閩募木未歸。至七月，得大將軍施公巨艦載木千章，浮海而至。亟命鳩工，至十二月而殿成。重興之期，果符師旨。抑余何人，敢當再來耶？為記於左，以告來者。<span class='note-inline'>(《裘志》)</span></p>
<p style="margin-left:2em">按釋明智〈神鐘復歸記〉云：大智臨寂曰：「寺後當火俟天然茶毘後，即移吾像他徙。」後寺果以天然茶毘次日燬。又曰：「百年後吾當再來重興。」迨康熙己巳，發帑重修，恰符百年。以此知大智為能前知。</p>
</div>
<div class='div-other'><a id='mulu780' />
<p class='h4'>天然</p><p style="margin-left:0em;text-indent:2em">名如壽，河南永城桑氏子。幼業儒，長投大智薙度。大智歷創淨土、金蓮及普陀海潮，多壽之力焉。萬曆壬辰，繼大智主海潮。戒行精卓，緇白景從。增建殿堂，規模壯麗。謝事後，退居禪那庵。壬子八月示寂。<span class='note-inline'>(按：壬子係萬曆四十年。)</span>世壽七十五，僧臘四十五。塔在禪那庵側。<span class='note-inline'>(舊志)</span></p>
<p style="margin-left:2em">按：《陳璿志》誤合杭州僧天然為一人，可謂不識好歹，只知湊集。《許志》辨之甚明。</p>
</div>
<div class='div-other'><a id='mulu781' />
<p class='h4'>寶蓮</p><p style="margin-left:0em;text-indent:2em">名如光，杭州仁和人。萬曆三十三年為住持。行業昭著，善信歸心。三十五年，御馬監太監党禮請於朝，敕賜「鎮海寺」額<span class='note-inline'>(即舊海潮)</span>。隨賜《北藏》、《南藏》經各一藏，護藏敕一道。詣闕謝恩，奏對稱旨，賜紫衣一襲。給禮部札，付授僧錄司右覺義。塔建於千步沙。<span class='note-inline'>(舊志)</span></p>
</div>
<div class='div-other'><a id='mulu782' />
<p class='h4'>寂住</p><p style="margin-left:0em;text-indent:2em">為鎮海寺住持。崇禎二年，建梵音洞庵為退居之所。<span class='note-inline'>(舊志)</span></p>
</div>
<div class='div-other'><a id='mulu783' />
<p class='h4'>文元秀</p><p style="margin-left:0em;text-indent:2em">四川成都人。崇禎十三年，為鎮海寺住持。十六年，大殿燬於火，尋退居潮音庵。清順治二年寂，塔建伏龍山後。<span class='note-inline'>(舊志)</span></p>
</div></div>
<div class='div-other'><a id='mulu784' />
<p class='h3'>清</p>
<div class='div-other'><a id='mulu785' />
<p class='h4'>明如德</p><p style="margin-left:0em;text-indent:2em">蘇州人。順治三年，為鎮海寺住持。於圓通殿舊址，重建小殿五<span class='corr'>間</span>以供大士。前建伽藍小殿五<span class='corr'>間</span>。塔在千步沙。<span class='note-inline'>(《許志》)</span></p>
</div>
<div class='div-other'><a id='mulu786' />
<p class='h4'>明益</p><p style="margin-left:0em;text-indent:2em">名普容，鄞縣人。康熙二十三年為住持。海禁初弛，荊榛彌谷，容除荒結宇。至二十六年春，讓同門自求福居焉。未幾，縉紳屠公芝巖言於當事，復延容。容即請別庵統主席，己則孤身入閩，三年募杉木千餘歸，建圓通大殿。別庵即治餘木，建精舍數楹，為容退居；供以四事，俾終老焉。寂後，復為建窣堵於開山塔之旁。別庵題其像曰：「世出世<span class='corr'>間</span>，孰為可傳？爾熾爾昌，培在心田。繼前賢廣大之業，且勤且恪；創後代久遠之模，其慎其艱。視方來為一體，以儉作惠；待嫡裔無二心，施慈以嚴。行志行意，古有芳規。善始善終，今已宴安。望容蒼而髮白，誠形直而影端。」徒無諍，名通智，鄞縣人。容領住持時，智效力協理。及別庵中興，授職都管，克盡厥心。後息勞於彌陀庵。<span class='note-inline'>(舊志)</span></p>
</div>
<div class='div-other'><a id='mulu787' />
<p class='h4'>別庵</p><p style="margin-left:0em;text-indent:2em">名性統，蜀高梁龍氏子。母李氏，將誕，父明宇夢白龍浮江衛一童子入懷而生。年十二，將謀脫白。時總戎李公在座，問之曰：「做官好？做和尚好？」應曰：「和尚好。」乃送之高峯，投三山薙染。二十二受具，蒙印可。康熙二十四年乙丑，繼席高峯。丙寅，抵天童。次年受提督陳贊伯、兵科屠芝巖、舊住明益等請，住持普陀法雨寺。至之日，荊榛滿目，瓦礫成邱。統薙草結茅，持律說戒。四來雲集，鉗錘綿密。二十八年己巳，賜帑建造，統經理惟謹。殿堂寮舍，規模式廓。帑金至山，上堂，問：「敲鐘擂鼓眾雲集，祝聖一句請師宣。」云：「無為尊北極，萬邦拱紫宸。」問：「無位真人，壽量多少？」云：「萬年松在祝融峯。」問：「皇恩賜帑，重興普陀，是何心行？」云：「皇天無私露，幽谷盡含春。堯天永戴，舜日長明。一人有慶，萬國咸寧。恩給內帑，為膏為霖。誰居化外？敢臥雲深！」擔拄杖作舞勢，祝云：「分付鳳凰池上客，大家齊賀太平春。」欽頒御書《金剛經》至，上堂，云：「過去心不可得，現在心不可得，未來心不可得。」雖是皆不可得，舉起經云：「者法王大寶，卻在佛心天子筆尖頭上，放光動地，普照三千大千世界。象教因之崇隆，正脈從此流通。天人羣生類，咸承此恩力。」頌云：</p>

<div class="lg regular" style="margin-left:0em;"><div class='lg-row'>心宗般若著金經　黃卷何妨御汗侵</div>
<div class='lg-row'>一滴九重恩降也　從教千古鎮山林</div>
</div><p style="margin-left:0em;text-indent:2em">改「鎮海」額為「法雨」，敕黃到，上堂，云：「堯風浩蕩，舜日熙和。普天荷覆燾之恩，率土感持載之德。曆承帝統，功蓋百王。靈具佛心，慧超千聖。此是我當今皇上，至誠盡性，可與參天地處。若夫垂恩泉石，建大伽藍。賜額山林，光昭異數。直使三千大千普散天花，他方此方廣施法雨，大眾還見麼？」展敕黃云：「宸翰天章來帝闕，河山壯麗萬斯年。」小參云：「虛空戴角，鐘鼓生耳。山頭浪湧，海底塵起。三腳驢子弄蹄行，隻眼波斯覰不及。賴得明州布袋寬著肚皮，笑破了口。順也由你，逆也由你。」東西兩堂解七小參云：「東邊東閣，西邊西閣，只有中心樹子，未曾輕易動著。」卓拄杖云：「拄杖子，為諸人宣出了也，還有當機薦取者麼？」乃云：「東邊有，西邊有。緊捏拳，長伸手。放開一綫卻如何？短姑道頭一帶石砌，起自大梁貞明二年。前十丈，後十丈，總計一千零二十尺。在山一半，入水一半。復卓一卓。統自己巳辦理欽工後，翠華巡幸，迎駕奏對，及進京祝釐，召見者八，進詩者九，敷陳稱旨。凡所啓請，無不俞允。賜翰賜紫，佛地重光，為從古寵眷所未有。其<span class='corr'>間</span>雖應仁和之永壽、錢塘之聖因、餘杭之徑山、無錫之慈雲諸請，不過分化兼攝，未嘗久離此山也。」其精修卓論，高步海隅。為人廓達有擔當。與人交，真誠剴摯。法雨自大智開創，如光再造以後，滄桑灰燼。至統首創殿樓，改萬曆來百年第習講律之傳，為禪宗大乘之學。故於茲寺為中興，於禪宗為開法第一祖。康熙五十六年丁酉十月朔涅槃。世壽五十有七，僧臘四十有五。塔於本寺蓮花峯下之右。著有《續燈正統》、《祖師正宗道影》、《高峯宗旨纂要錄》、《梅岑集》、《徑山錄》等書行世。繹其著述演說，大約通旭，蘊藉中卻迅捷；性統，穩實中更爽駿。殆亦法門游、夏，各抱具體之長者歟！普陀恆規，凡為住持及有名德僧，皆立公堂，為後人遺念。統之舊公堂過於淡薄。光緒十八年，法裔戒文、開如等，糾集十餘股，共築朱家尖眾香塘田百畝，起立新公堂，輪流薦獻。其道行之足以起觀感而垂後昆者，如此。法嗣：洞徹、翠厓、玉峯、見灴、樂道、在璿、文樵。玉峯、洞徹、見灴、樂道，別有傳。文樵名空體，徽州人，任為首座，住寺多年，歷練舊務；耆壽積勞，眾多推之。在璿璣為寺監院，襄理有功；後退處伴山庵以息勞。法嗣明智，別為傳。<span class='note-inline'>(《裘》、《許》、《秦》三志；《雍正寧波府志》；嚴曾榘〈語錄序〉)</span></p>
</div>
<div class='div-other'><a id='mulu788' />
<p class='h4'>玉峯</p><p style="margin-left:0em;text-indent:2em">名空懷，徽州江氏子。自幼志切修淨。稍長，就江西白雲寺落髮。後至普陀，從別庵受法，深契玄宗。別庵嘗以偈贈，有「西乾東土無相付，一滴親傳任舉揚」之句。任以首座。及別庵寂，遺命守龕。別庵遺本到京，奉旨出龕，後將方丈交與遺本內徒弟，時列六人。懷以序長，遂於康熙五十六年丁酉十二月，為法雨住持。宣揚提倡，一以闡發師旨，梵俗俱歸禮焉。<span class='note-inline'>(《許志》)</span></p>
</div>
<div class='div-other'><a id='mulu789' />
<p class='h4'>洞徹</p><p style="margin-left:0em;text-indent:2em">名空明，湖廣麻城人。薙髮於河南蓮康山，聞法於普陀別庵和尚。默然靜會，獨有心得。嘗赴慈雲開法。康熙五十八年己亥，法雨住持玉峯以年老讓明，主席四年。住世六旬。示寂後，見灴請明主入祖堂，法語云：「平常行履，實踐實修。末後歸根，得宗得旨。」法雨寺內，眾侶尊之為師；先覺堂中，千秋奉之為祖。洵實錄也。<span class='note-inline'>(《許志．法統》)</span></p>
</div>
<div class='div-other'><a id='mulu790' />
<p class='h4'>見灴</p><p style="margin-left:0em;text-indent:2em">名空焱，湖州歸安盧氏子。父君表僑居德清，母唐氏，生焱時，有募僧至，疏簽「福緣善慶」四字，遂名福緣。稍長，日誦佛不輟。七歲，乃送杭州吉祥庵，師舜則剃落，名際慧。徧歷名山，受報恩具戒，參證漸有所得。後謁普陀別庵和尚，得受鉗鎚，頓超妙悟。遂令秉拂代座，改授今名。康熙五十六年丁酉，別庵命主聖因寺席。是年齎別庵遺本進京，囘即應徑山請，入院，仍兼聖因法主。未幾，普陀復請囘山。雍正元年，據法雨席。以同門猶子明智為監寺。整肅禪規，宣揚妙義，眾心咸歸。己酉二月十二日微疾，作偈告眾云：「吾世緣將畢，十四日行矣。」果如期涅槃。時外寮客眾咸見焱披法服出門，後一人尾之行。前寺開店者皆見之，而不知焱已西歸矣。寺有燒火僧方顯者，與焱最莫逆。是早顯方爨，聞信，亦趺坐而逝。眾始悟，隨行者之即顯也。焱侍別庵時，年纔十五。慧根性具，聞道最早。於儒家經史詩詞，又極淹博。所作清逸超脫，飄飄有陵霞氣。語錄、詩文俱刊行世。塔在蓮花峯下之左。<span class='note-inline'>(《許志．法統》)</span></p>
</div>
<div class='div-other'><a id='mulu791' />
<p class='h4'>樂道</p><p style="margin-left:0em;text-indent:2em">名空經，直隸鉅鹿陳氏子。幼出家於本鄉之臘觀寺。來普陀侍別庵，勵行勤苦。時蒙發帑興修，經請於殿內，坐關勸募。如是者十有三年，卒底成功。而靜久悟深，遂為別庵印可，傳以法要。嘗應儀徵功德林、嘉興天寧寺諸請宏開法席，廣播宗風。雍正七年己酉，見灴既歸寂，眾推經為法雨住持。肫誠開誨，羣志咸服。九年辛亥，又蒙敕修。賜帑愈多，工程愈大。經時年已七十矣，不耐煩劇，遂告退。優游精舍，復數年而寂。世壽七十有三，塔在蓮花峯下。<span class='note-inline'>(《許志．法統》)</span></p>
</div>
<div class='div-other'><a id='mulu792' />
<p class='h4'>法澤</p><p style="margin-left:0em;text-indent:2em">名明智，福建漳平許氏子。母沈氏夢菩薩持白蓮一朵曰：「以畀若，若其善視之。」既而智生，慧相豐滿，幼即慕淨。許故簪纓家，父母愛其穎，不忍離。智念愈堅，年十五，乃送高隱寺落髮。十九歲具足。久歷知識。康熙五十八年己亥，至普陀，受法於別庵嫡嗣在璿璣。慧性圓明，頓超玄悟。雍正二年，法雨住持見灴請為監寺。重其戒行嚴卓、法性精深，又練達，應事咸當。每欲推讓，謂：「此席非法澤莫可當」，智愈懷謙退。後樂道主席，智勤勞如初。九年辛亥，發帑七萬兩，重修前、後兩寺。樂道自以不勝告退，當事令合山公舉繼席。勤理欽工，鉅細畢舉。在工諸員，俱敬禮之。縣主黃應熊禮護尤篤，曰：「續別庵一燈者，其在斯乎！」三年工竣，赴闕謝恩，龍顏大悅，賞禮優渥。性率樸，遇事有斷制。為大眾宣闡法蘊，肫懇切摯，剖析精微，以故遠近悅服焉。寂後，塔於蓮花峯下之右。<span class='note-inline'>(《許志．法統》)</span></p>
</div>
<div class='div-other'><a id='mulu793' />
<p class='h4'>遠輝慧</p><p style="margin-left:0em;text-indent:2em">乾隆三十八年，法雨住持。時寺產法器，被前住持某抵償各庵負貸。慧矢志振興，募金補葺梵殿。蒙總兵李國樑勸諭，各庵甘心歸還。一以李公護法之熱忱，一以慧師宏法之赤誠，故不至久致傾覆也。<span class='note-inline'>(《許志》)</span></p>
</div>
<div class='div-other'><a id='mulu794' />
<p class='h4'>超塵</p><p style="margin-left:0em;text-indent:2em">名續恩，嘉慶初法雨住持。以前住持朗和，墾朱家尖白山頭未竣工，恩為築勒堤塘，得田八百餘畝。知縣宋如林作序記其事。<span class='note-inline'>(《秦志》)</span></p>
</div>
<div class='div-other'><a id='mulu795' />
<p class='h4'>海南性</p><p style="margin-left:0em;text-indent:2em">華亭繆氏子。薙染於普陀觀音洞。戒行嚴卓，篤志焚修。道光六年丙戌，公推為法雨寺住持。<span class='corr'>間</span>遇歲歉，齋糧不敷，雜以山藷，尚能悅服眾心。二十二年壬寅退席，世壽已逾古稀。住持十有七載，其苦行為後人所景仰焉。<span class='note-inline'>(採訪)</span></p>
</div>
<div class='div-other'><a id='mulu796' />
<p class='h4'>立山</p><p style="margin-left:0em;text-indent:2em">名滿圓，別號無著老人，松江金山顧氏子。父即福本悟公。年十四，父即出家，心欲隨之，以母在不果。至弱冠，禮父祝髮，詣大崇福受具足戒。以寇據南京，不便參方。遂住普陀，或居松江，晦迹韜光，無心應世。同治九年庚午，掩關於伴山庵，日禮《華嚴》，徧參海眾。時法雨寺，久經兵荒，凋敝已極。本山尊宿信真和尚，率諸法眷，叩關請圓為住持。壬申春進院，以興復為己任。竭力經營，整理修葺。不數年<span class='corr'>間</span>，百廢俱舉，雖未全復舊制，而大局已有可觀。久之，為修淨業計，築庵於清涼岡之麓，額曰「常明」。蓋取「心性寂照圓融、橫徧豎窮」之義，欲人修因以克果也。光緒十年甲申，退居是庵。決志西歸，念佛不輟。又令庵內二時課誦，二時念佛，永為恆規。置稻田三百二十二畝，除撥無著公堂一百畝，餘永為常明大眾念佛資糧。嘗曰：「末世眾生，障深根鈍。向上一著，不易湊泊。大悟尚難，何况實證？惟淨土一法，三根普被，利鈍全收。上聖下凡，皆當修持。汝輩恪遵毋廢。若有廢者，非我弟子。會同法眷，立時擯黜。毋或容隱，著為恆規。」寂於光緒己丑冬。世壽六十有五。所度弟子數十人，能繼迹者，惟有化聞，別有傳。<span class='note-inline'>(〈常明庵緣起碑記〉)</span></p>
</div>
<div class='div-other'><a id='mulu797' />
<p class='h4'>化聞</p><p style="margin-left:0em;text-indent:2em">名福悟，奉天鐵嶺張氏貴胄子也。幼業儒，長值髮捻亂，投僧忠親王幕，以勦捻功擢監司。光緒元年乙亥，航海禮大士。感宿因，立山圓親為祝髮於伴山庵。踰年，稟具足戒於金山江天寺。立山重興法雨，得悟力為多。志同道合，遂付衣鉢。辛巳北遊京師，欽簡翠微山香界寺住持。甲申南返省師，遂繼席法雨，以續興為己任。凡其師未暇及之工，或創或修，無一處不使一新。山中向有貢茶，歲費數百金，首白知廳事陳公裁之，合山感德。拓海塗田數百畝，贖桃花腴田八十餘畝，以贍眾。道風遠播，盛德感人。夏講冬禪，未嘗或輟。癸巳秋，欽頒《龍藏》尊經，奉旨傳萬壽大戒，七眾弟子，逾五百人。普陀自梁代開山後，纂輯志乘，代不乏人，然多散佚。即康熙時裘輯山志，失傳已久。自悟獲交日本岸櫻，而得其書，付其徒開如珍藏之。名山文獻流入外洋，復由外洋而歸諸名山，俾之尋流溯源，不致數典而忘，厥功尤非淺尠。頻年跋涉重洋，奔馳南北，精力已瘁。丁酉秋，復詣京都謀新藏閣。未幾，示疾而返。至十一月，趺坐西逝。世壽五十有八，僧臘二十有三。塔在寺西護法堂旁，相國徐公郙為撰銘。披剃徒四十餘人，開霽、開如，其尤著者，別為傳。嗣法弟子二十餘人。<span class='note-inline'>(開霽撰〈悟祖公堂記〉)</span></p>
</div>
<div class='div-other'><a id='mulu798' />
<p class='h4'>開如</p><p style="margin-left:0em;text-indent:2em">名德月，江蘇南匯望族葉氏子。幼喜禮佛誦經，弱冠出家，詣普陀伴山庵化聞悟座下，虔請祝髮。悟見其丰骨爽拔，亭亭如蒼松野鶴，將來必大有成就，遂薙度之。旋受具天童。未幾囘山，悟命任法雨寺副寺，旋升監院，歷十有四載。其<span class='corr'>間</span>值悟興修法雨，月鼎力襄助，勞怨不辭。及悟西歸，眾推繼席。以寺工未竣，堅居舊職，黽勉以成先志。溯法雨自兵燹後，重興者立山圓，續興者化聞悟，完全而莊嚴之者為月。祖孫三代，德萃一門，何其盛也！光緒二十七年，始應法雨寺住持之請。惻念第十二世祖澤公，手創長生庵，年久頹廢，銳志恢復。及任滿告退，遂棲息其中，為憩勞禪悅之所。乃自海通以還，山中香火日盛，人事亦日繁。非具有幹濟才，不足以領袖緇流，肆應紛俗。光緒末年，僧界有僧教育會之創設。有力者欲羅致普陀而附庸之。月苦心擘畫，彙眾堅拒。請縣請省，得於山中自設教育會。建造會舍，並附設僧小學、國民小學，逐漸推廣。民國光復，有冒稱社會黨、共和促進會者，先後到山。以月為教育會會長，向之勒籌巨餉。糾集無賴，聲勢洶洶，以槍械炸彈相迫脅。奔告官廳，置之不理，合山秩序幾紊。月剛柔互用，冒險抵禦。至稟奉浙江都督蔣查辦令，始各驚竄，得無恙。山志修自元、明者，書已不傳。修自清世者，裘輯下，例多沿襲。甚或入主出奴，故為詳略。月發願重修，與編輯者書函往復，期無負我佛實悟實證之旨。凡設施之關於一山大局者，率類此。生平持戒安禪，恪守己分，處事極詳慎。對於各方賑務，竭忱贊助；且先出淨資為之倡，以盡度生本願。今雖年近古稀，宴坐退院；而主持山政，振作宗綱，羣衲仍依之若金湯。民國浙省長齊給扁曰「急公好義」。農商總長李贈額曰「深入佛海」。德卲望重，羣流景仰，洵無忝佼佼之望者矣。同事者，恐名德之日久或湮，為破例而附於諸傳之末。</p>
</div></div></div>
<div class='div-other'><a id='mulu799' />
<p class='h2'>三、本山出家<span class='note-inline'>(共三十四傳)</span></p>
<div class='div-other'><a id='mulu800' />
<p class='h3'>明</p>
<div class='div-other'><a id='mulu801' />
<p class='h4'>密藏</p><p style="margin-left:0em;text-indent:2em">名道開，南昌人。棄青衿，披鬀於南海。聞紫柏道風，往歸之。紫柏知為法器，留侍焉。嘉興楞嚴寺為長水法師疏經處，久廢。有力者侵為園亭。紫柏慨然傷之。欲為恢復計，囑開任其事。陸太宰弟雲臺為建禪堂五楹。既成，紫柏刺臂血題其柱云：「若不究心，坐禪徒增業苦；如能護念，呵佛猶益真修。」後二十年，太守槐亭蔡公捨資重修之，蓋紫柏願力所持也。居常歎法道陵遲。又念大藏卷帙重多，遐方僻陬有終身不聞佛法名字者。欲刻方冊，易以流通，普使見聞，作金剛種子。即有謗者，罪當自代。遂與太宰陸光祖、司馬馮夢禎、廷尉曾同亨、冏卿瞿汝稷，共商度之，以開董其事。於萬曆十七年己丑，創刻於五臺。居四年，以冰雪苦寒，復移於徑山寂照庵。工及半，開以病隱去。<span class='note-inline'>(《高僧傳四集》)</span></p>
</div>
<div class='div-other'><a id='mulu802' />
<p class='h4'>寶峯</p><p style="margin-left:0em;text-indent:2em">陳徵君眉公之世父。萬曆<span class='corr'>間</span>，與妙峯同建飧霞庵。勵志靜守，不緣外務，惟受眉公一家供養。<span class='note-inline'>(《裘志．飧霞庵》下)</span></p>
</div>
<div class='div-other'><a id='mulu803' />
<p class='h4'>寶光</p><p style="margin-left:0em;text-indent:2em">名如燈，襄陽人。鎮海開創以來，即為都管，兼任庫司。叢林事盡屬經理。秉公愛眾，緇素咸敬服焉。<span class='note-inline'>(舊志)</span></p>
</div>
<div class='div-other'><a id='mulu804' />
<p class='h4'>玉田</p><p style="margin-left:0em;text-indent:2em">名如璧，楚人。為鎮海寺監寺。備極勤勞。<span class='note-inline'>(舊志)</span></p>
</div>
<div class='div-other'><a id='mulu805' />
<p class='h4'>玉堂</p><p style="margin-left:0em;text-indent:2em">名如珂，嵊縣人，大智徒。為鎮海寺協理。修砌几寶嶺至鎮海寺路，五里許。因名其路曰「玉堂街」，示不忘也。後於天台山建修隱庵，頗為緇素見重。<span class='note-inline'>(舊志；《天台山志》)</span></p>
<p style="margin-left:2em">按：如燈、如璧、如珂，皆明代鎮海寺執事有功者。</p>
</div>
<div class='div-other'><a id='mulu806' />
<p class='h4'>履端</p><p style="margin-left:0em;text-indent:2em">名海觀，建林樾庵。於淨業之餘，以言寓道，興至留墨，著有《林樾集》行世，張忠烈煌言為作序。《裘志．藝文》載〈海觀白香山繪西方極樂世界圖引〉、〈香山詩說〉、〈玉帶記〉諸文，殆集中之一種也。<span class='note-inline'>(《裘志．精藍林樾庵》下；並〈藝文〉)</span></p>
</div>
<div class='div-other'><a id='mulu807' />
<p class='h4'>道山</p><p style="margin-left:0em;text-indent:2em">名永闃，一字靈隱，武林孫氏子，出家普陀之靜室。天啓初，有抱璞蓮法師，兼受龍池禪學，建期武康淨名庵。闃與影渠（名清沼者，乃檇李孫氏子，出家本府之施庵）二人於抱師座下，同堂相聚，盟世外金蘭。從是形影相隨者，二十餘年。沼沈靜，寡言笑；闃爽朗，多詼諧，似不相侔。而謹身節用，孤峻少合，則出一轍。故始自叢席，終迄住靜，不啻如水乳也。既參抱師之禪，復聽古德法師之教。古師為予授戒闍黎；而予生平不入講席，與二師雖同門，初不相識。至乙亥春，阻雨祥符，始相傾信。是年冬，二師獲閱《法華玄義》及《摩訶止觀》，大悔見此二書之晚。知台宗圓頓法門，直指人心，見性成佛，誠不異單傳正印。而《六即》簡濫，尤足救末世狂禪之失也。蓋沼師久習禪坐，頗通教典。闃師曾在淨名堂中得箇省處。每歎諸方禪學，展轉訛偽，無可並譚。僅寄情詩句之<span class='corr'>間</span>，與雪嶠、秋潭諸名宿酬倡。視斯世同流合汙輩，若將浼焉。甘淡薄，守枯寂。凛凛乎，若冰雪之寒；矯矯乎，若雲外之鶴。今讀其詩，猶可想見其眉宇也。辛巳九月初八日，沼師示寂，享年五十有五。次年壬午九月二十五日，闃師示寂，享年四十有七。遺骨共歸西溪普同塔中。沼師從行腳後，遵頭陀行，每事任闃師為之，唯拱默靜修而已。闃師僅薙度二人，一名福具，字戒心，久從予遊；一名福定，字止林，長師一歲，而出家在福具後，即今督梓詩稿者，亦能勤修禮誦，不墜家風。二師生平最落落寡合；而一與之交，則道誼最切，每令人念之不忘。從來不事干謁，不營世務。檇李緇素每追慕其高風，誠末世優曇華也。何俟登壇豎拂，方名人天師範哉？<span class='note-inline'>(《靈峯宗論》)</span></p>
<p style="margin-left:2em">按：靈峯老人作此傳，命名〈影渠、道山二師合傳〉。老人以生寂年次論，二師並舉，乃先影後道。茲因道師係普陀出家而採入，故有以道為主、以影為附之不同。其餘概依老人成文。全篇仍屬老人口氣，致與本編各傳微有不同。但標名處，略改一字，以合各傳之格式耳。</p>
</div>
<div class='div-other'><a id='mulu808' />
<p class='h4'>普陀僧</p><p style="margin-left:0em;text-indent:2em">佚其名，焚修有年。一日語眾曰：「在山多年，今將歸去。」眾問：「歸何處？」僧曰：「有來則有去。」眾曰：「盍少待汝徒？」僧曰：「三日內必來。」越三日，徒果至。因沐浴，取漆桶坐其中，念往生呪。眾僧同念。呪畢視之，已坐化矣。異香經日不散。<span class='note-inline'>(《雍正寧波府志》)</span></p>
<p style="margin-left:2em">按：《府志》列於明釋，故附此。</p>
</div></div>
<div class='div-other'><a id='mulu809' />
<p class='h3'>清</p>
<div class='div-other'><a id='mulu810' />
<p class='h4'>正明</p><p style="margin-left:0em;text-indent:2em">名養拙，姓常氏，蒲版人。生稟異姿，澹懷世網。年踰志學，獨懷幽趣。初夏日沒，仰見青天，忽焉歎曰：「世界許闊，如何拘此，壞我善因，誓心捨去。」年二十，落髮於南海普陀。參學金粟、黃檗。不事文學，唯以苦行磨礪性靈。一日見僧讀《萬峯語錄》，聞「萬法歸一」，恍然大悟。後嗣法五峯。每當入室，如脫桶底，如滅燭光。種種密印，皆悟後事。嘗云：「迷因悟有，悟以迷生。迷悟兩忘，聖凡路絕。」又曰：「入得三界，混於常流。識得箇事，無處停留。」又曰：「有耳不聞，有口不說。歷代祖師，亡鋒結舌。」五峯偕之西來，付以溈山。結茅為廬，蓺粟以食。揮麈論道，宗風漸開。四方之士，雲集響應。主溈十餘載，嘗與百人俱，頓成叢林。每藉草參禪，就钁說法，靈祐之統賴以不墜。順治己丑春，知世緣將盡，留僧伽黎，囑門人慧山，栩然入化。塔於溈山前阜。<span class='note-inline'>(《高僧傳四集》)</span></p>
</div>
<div class='div-other'><a id='mulu811' />
<p class='h4'>無凡</p><p style="margin-left:0em;text-indent:2em">名紓誠，俗姓汝氏，名應元，華亭人。事同里張公肯堂。少讀書，通文墨。頎大魁碩，有勇幹，張一見奇之。在幕府，最荷委任，積功至總兵官。及張公軍散入海，瀕於危者不一，皆無凡扈持之。張公在舟山，嘗撫孫茂滋，謂之曰：「我大臣宜死國，一綫之寄，其在君乎！」無凡謹受命，遂為僧於茶山寶稱庵。以書謝公曰：「公完髮，所以報國；應元削髮，所以報公。」息壤之約，弗敢忘也。魯王監國辛卯，舟山破，張公以二十七人死之，獨命茂滋出亡。無凡遽入舟山，已失茂滋所在。乃詣轅門，求葬故主，諸帥欲斬之。無凡曰：「願葬故主而死，雖死不恨。」葬畢來此，遂安置太白山中。聞茂滋羈鄞獄，無凡請之當事，求出茂滋，不得。以合山僧眾請之，又不得。請以身代，又不得。會鄞之義士陸宇燝等，以合門四十餘口保之，茂滋乃得放歸華亭。數年，茂滋病卒。無凡終身守張公之墓，老死於補陀山。<span class='note-inline'>(《鮚埼亭集》)</span></p>
<p style="margin-left:2em">按《定海縣志》云：「帥追餘孼至普陀，無凡請葬閣部尸。」又云：「為僧已六年。」朱緒曾以為均失實，是也。山志沿用《縣志》，失於不深考。</p>
<p style="margin-left:2em">又按《定海廳志》云：「大學士，諡忠穆，張肯堂墓在普陀茶山，全祖望有碑記。」忠烈邱壟，宜加崇護。昔無凡於其旁築寶稱庵以守之。義概凜凜，奕禩共仰。今庵雖存在，墓則樵採不禁。所望庵中人，繚以牆垣，重建謝山碑記於庵中，是亦保存古蹟之勝事也。</p>
</div>
<div class='div-other'><a id='mulu812' />
<p class='h4'>智玉</p><p style="margin-left:0em;text-indent:2em">居法華洞，年百二十歲，本前明邊將。<span class='note-inline'>(《居易錄》)</span></p>
</div>
<div class='div-other'><a id='mulu813' />
<p class='h4'>海文</p><p style="margin-left:0em;text-indent:2em">無能四世孫。清初為普濟寺藏執。同太倉信士高御天，募黃磚鋪砌寶殿，莊嚴有功。<span class='note-inline'>(舊志〈精藍．淨勝庵〉下)</span></p>
</div>
<div class='div-other'><a id='mulu814' />
<p class='h4'>通賢</p><p style="margin-left:0em;text-indent:2em">名浮石，姓趙氏，當湖人也。生有奇稟，性厭葷腥。稍長志學，便懷出世。年十九，潛越南海，禮紹宗薙染。因歸省，父母以獨子苦留，稍自蓄髮，貌為慰解。後投武原普淨庵乘白，重相剃度，受沙彌戒於雲棲蓮池宏、圓具於海寧湛然澄。隨侍嘉禾東塔，聞同堂舉「七賢女尸陀林」話，有省。歸葬二親，復參澄於雲門。及聞金粟悟道風崇峻，決志歸依。明崇禎辛未，悟遷天童，隨入侍寮。未幾，思出掩關武原，請辭。悟語之曰：「汝三年關後，可隨處開堂，厚自保重。」去經二載，悟過嘉禾，破關執侍。一日集眾，以拂子囑師曰：「付汝為眾去。自是當湖青蓮，請師開法。」甲申冬，主席遯村報<span class='corr'>恩</span>。順治戊子，遷海門廣慧。甲午，牧雲謝事，天童延石住持。丁酉，遷嘉禾棲真。己亥，遷宜興善權。庚子，住虞山福城。退老西山支公之白馬澗。丁未七月二十五日入滅，世壽七十有五，塔於徑山之鵬搏峯下。有《語錄》行世。<span class='note-inline'>(《高僧傳四集》)</span></p>
</div>
<div class='div-other'><a id='mulu815' />
<p class='h4'>敬雲</p><p style="margin-left:0em;text-indent:2em">創建萬年庵，造行專一，與人無爭。日課《準提神呪》，蕭然世外。<span class='note-inline'>(《秦志．精藍．萬年庵》下)</span></p>
</div>
<div class='div-other'><a id='mulu816' />
<p class='h4'>續章</p><p style="margin-left:0em;text-indent:2em">寧波萬鹿園後。力田以食，不受信施。重建龍沙庵，地瀕海，四無鄰宇，泊如也。<span class='note-inline'>(《秦志．精藍．龍沙庵》下)</span></p>
</div>
<div class='div-other'><a id='mulu817' />
<p class='h4'>明意</p><p style="margin-left:0em;text-indent:2em">自普陀祝髮，重修觀音教寺。康熙十九年正月十一日早曰：「修行者稱五戒，今無憾矣！」次日，至西門外隙地化去。眾結庵於其所，曰「化身庵」。<span class='note-inline'>(《鎮海縣志》)</span></p>
</div>
<div class='div-other'><a id='mulu818' />
<p class='h4'>行悅</p><p style="margin-left:0em;text-indent:2em">名梅谷，亦號呆翁，晚稱蒲衣尊者。姓曹氏，婁東人。年十八，披剃於普陀海岸庵。受具後，擔簦詣崆峒，參瑞白，知向上事。復參天童悟，問：「掣電之機，還許湊泊也無？」悟方詰難，即拂袖云：「鷂子過新羅。」悟連棒趁出。谷當時會得賓主句。年二十二，再參報恩。已而入夾山，參南澗箬庵問。問云：「隔江招手，便乃橫趨，上座還具者箇眼否？」谷云：「不入虎穴，焉得虎子？」南澗卓杖云：「能有幾人知？」谷云：「果然作家。」南澗便喝，谷即禮拜。明年隨侍金山，即承付囑。後居廬嶽數載。時年茂，暇日，乃簡古公案數十百則，皆為頌之。丁酉，繼席南澗。乙巳，主粵東龍樹院。丁未，主蔣山天華。辛亥秋，復入粵，住大隱禪院。癸丑，至南安，居西華山龍光寺。己未，赴江寧蔣山金陵寺請。壬戌擬之臺山，先入京師，憩錫西城。甲子秋，客東城彌勒庵。臘月朔夜，索水沐浴，焚香禮佛，辭眾端坐，垂誡懇至。眾皆感泣，請末後句。乃說偈曰：</p>

<div class="lg regular" style="margin-left:0em;"><div class='lg-row'>使符多謝遠相迎　撩起袈裟請共行</div>
<div class='lg-row'>一曲浩歌歸去樂　從來老將不談兵</div>
</div><p style="margin-left:0em;text-indent:2em">遂寂。三日茶毘，舍利瑩瑩，靈骨片片，作金玉聲。塔於南澗北蓮花峯。壽六十六，臘四十八。凡七坐道場，五會說法。一語一機，有照有用，學者宗之，弟子數十人。有《正宗語錄》、《列祖提綱增集》、《禪宗雜毒海》、《歷代帝王宏教錄》、《三會語錄》、《夢冰》、《東皋》、《拈莊》、《放鉢》、《北遊》諸集，皆梓行世。<span class='note-inline'>(《高僧傳四集》)</span></p>
</div>
<div class='div-other'><a id='mulu819' />
<p class='h4'>扣平</p><p style="margin-left:0em;text-indent:2em">名超直，為法雨寺監院。往金陵募建殿木，還病，卒於途。其徒潤石齎其骨歸，建塔庵側。別庵每至其塔，輒悽愴動哀，賦詩志感。至今，寺多其功，歲時掃塔致祭焉。<span class='note-inline'>(舊志〈觀音洞庵〉下)</span></p>
</div>
<div class='div-other'><a id='mulu820' />
<p class='h4'>清磯</p><p style="margin-left:0em;text-indent:2em">名寂濱，松江人。天啓時，九歲入山，常課《法華》。年九十八，清癯古秀，矍鑠善步。與之言遺事，娓娓不倦。<span class='note-inline'>(《裘志》)</span></p>
<p style="margin-left:2em">按《裘志》事略云：「清磯，翠微庵老僧。其徒年亦七十餘。」繹堂和尚言：「此庵出壽僧。昔其師祖有百餘歲者。」</p>
</div>
<div class='div-other'><a id='mulu821' />
<p class='h4'>雲啓</p><p style="margin-left:0em;text-indent:2em">名照寧，奉化人。為普濟寺知事，秉公竭力，不辭辛勤。<span class='note-inline'>(舊志)</span></p>
</div>
<div class='div-other'><a id='mulu822' />
<p class='h4'>通喆</p><p style="margin-left:0em;text-indent:2em">如迥七世孫，重修梅岑庵。愛詩文，喜花木。勺波拳石，盈列几案。儼然有巖沼之觀。<span class='note-inline'>(《裘志．精藍．梅岑庵》下)</span></p>
</div>
<div class='div-other'><a id='mulu823' />
<p class='h4'>普授</p><p style="margin-left:0em;text-indent:2em">寂童孫。康熙內徙時，各僧俱以蓄積輜重為事，授獨取寺中志板，負藏郡中。播遷後，寺中文獻賴以不墜。康熙二十三年甲子展復後，授率徒廣[矛/心]等，啓闢故土，日就宏遠。所交多雲<span class='corr'>間</span>名公碩士。後專志《華嚴》，每有自得。一日，製衣二件藏櫃中，眾問之，曰：「我有用，汝等不知也。」未幾，病逝，子孫取所藏衣殮之。蓋預知時至者。<span class='note-inline'>(舊志〈精藍．隱秀庵〉下)</span></p>
</div>
<div class='div-other'><a id='mulu824' />
<p class='h4'>手量</p><p style="margin-left:0em;text-indent:2em">康熙二十八年，重建無垢庵，勤修密詣。廣行方便，親仁愛眾，遊方者多稱焉。<span class='note-inline'>(舊志〈無垢庵〉下)</span></p>
</div>
<div class='div-other'><a id='mulu825' />
<p class='h4'>通溟</p><p style="margin-left:0em;text-indent:2em">康熙時僧。自罷參歸隱，修葺故宇，真操實履，德行著聞。普濟寺春冬戒，屢請為羯磨。<span class='note-inline'>(舊志〈清涼庵〉下)</span></p>
</div>
<div class='div-other'><a id='mulu826' />
<p class='h4'>大曉</p><p style="margin-left:0em;text-indent:2em">名實徹，江蘇崇明陳氏子。康熙二十四年乙丑生。童年純樸，不事浮華。父欲聯姻，堅志逆命。年二十三，依普陀栴檀庵天語和尚薙染。越歲，就普濟寺珂月和尚受具。隨侍本師，住鄞縣聖壽寺，命監院事。兩閱春秋，詣顯聖參丹巖和尚，與同參但憨多所問答。復請益於雙鑑。以為大事了畢，往臨安住山。忽染大病，自覺所得未是究竟。病愈，復詣諸方參請，無有能發疑情進步者。自誓入終南住石洞，了此一生。偶一晚，站於洞口，雲霧晦冥，忽見電光一爍，豁然大悟。說偈云：</p>

<div class="lg regular" style="margin-left:0em;"><div class='lg-row'>奇哉奇哉甚奇哉　閃電光中正眼開</div>
<div class='lg-row'>明暗兩條生死路　誰知無去亦無來</div>
</div><p style="margin-left:0em;text-indent:2em">始覺從前所得之非。自後每坐，竟忘日月。開眼見世界全空。忽覺秀雄峯，倒至面前，頓然一驚。說偈云：</p>
<p style="margin-left:0em;text-indent:0em;" class="lg-abnormal"><div class='lg-row'>本來非色亦非空　無我無人萬象同　能所掀翻誰是主　堂堂不是秀雄峯</div>
</p><p style="margin-left:0em;text-indent:2em">從此自信，不復作出山想。有同參言：「古人悟後，必須見人。」力勸出山。聞香林月行道鍾山，遂往親近。互相契合，付以南澗源流。未幾，月因病退席。織造曹公同本寺耆舊，請徹繼之。及月寂，徹守龕，心喪三年。力行祖道，十有二載。後又應織造海公奏請，住金山江天寺。徹見法道式微，狂瀾日下，刻苦勵眾，盡力恢弘。海內衲子，無不仰望。越十三春，退隱海州。毘陵士庶欽其德，敦請主天寧席。入院後，百廢具舉。乾隆十六年春，聖駕南巡，幸寺，問答深契聖心。丁丑，復欽命賜紫。<span class='note-inline'>(乾隆二十二年)</span>是歲仲夏示微疾，畫圓相云：</p>
<p style="margin-left:0em;text-indent:0em;" class="lg-abnormal"><div class='lg-row'>未入娘胎恁麼來　湛然正眼古今開　了知非我非世界　無邊無際樂無涯</div>
</p><p style="margin-left:0em;text-indent:2em">偈畢以終。世壽七十二。<span class='note-inline'>(按：二當作三。)</span>戒臘四十九。<span class='note-inline'>(採訪；據塔銘)</span></p>
</div>
<div class='div-other'><a id='mulu827' />
<p class='h4'>恆學</p><p style="margin-left:0em;text-indent:2em">名能積，四明王氏子。自幼勘破浮華，希求出世。及壯至普陀，投入東天門分支悅嶺庵，禮霖倉為師。受具於懷中，得法於陵雲。傳臨濟正宗第三十八世，得受正法，名達積。專心向道，篤志焚修。菩薩頂<span class='note-inline'>(即白華頂，亦名佛頂山。)</span>高五里餘，有梵宇，創自明季。其後興廢無常，惟存石亭供石佛而已。一日積遊其頂，於其平曠處，忽見石刻「慧濟禪林」四字，遂存興建之志。叩辭師長，誓願募緣。渡吳江，寄迹黎里，結茅乍川，行魚五載，備嘗辛苦。後得黎里善信首助千金，從而樂輸者日益眾。遂於乾隆五十八年，開始建造。不數年，殿宇堂寮俱告竣。并自郡城鑄鐘，由海船載至山後。其路甚陡，百餘人牽曳弗能上。越三日夜夢佛曰：「鐘可上矣。」醒即督工運鐘，頃刻至山上，顯有神助。當殿宇興工之日，於土中得木雕僧首，面目清癯似積。其徒裝金，偕積像供養於影堂。意是前朝得道和尚，化身以了宿願者歟？嘉慶元年開鐘板，挂單安眾。其時緇流歸嚮，恐香燈饔飧之不給；於朱家尖中和廟前，置買田產，以供四方朝山伊蒲之需。復定每日五堂功課，二粥二飯，以己統率之，至今猶守其遺規。而慧濟寺之名大著，積遂得為開山之始祖。嘉慶六年辛酉示寂。世壽五十有八，塔在北天門左。其徒一泉，名仁源，越州人。登泉，名仁舟，山陰人。俱能恢宏法道，振作宗風。建上客堂，修圓通殿。約身厚物，葺敝補殘，為克家之令嗣。登泉世壽六十有六，塔在佛頂山左。登泉徒頂順，建雷祖殿、後山篷。又建半路亭及龍樹殿於道頭，為僧眾往來憩息之所。世壽五十，塔於佛頂左。頂超，名聖光，江蘇人。得法於朗如，重興鎮海梵皇宮。并置穿山田六十畝，助梵皇宮及慧寂寺。道光十二年囘山，主佛頂席十一載，建方丈室五<span class='corr'>間</span>。二十三年，公推為普濟寺住持。二十六年寂。世壽六十六，塔於海天佛國之左。<span class='note-inline'>(《秦志．恆學傳》；採訪)</span></p>
</div>
<div class='div-other'><a id='mulu828' />
<p class='h4'>在經</p><p style="margin-left:0em;text-indent:2em">名昌茂，紹興人。年二十五，出家於普陀積善堂。詣鄮山舍利塔前，然指供佛。徧參名山知識。晚年住蘇州松雲庵。終身供奉阿彌陀佛及地藏菩薩。見人輒談因果，勸修淨土。歸依者盈千。生平不放燄口，曰無德行故。受人銀錢，隨受隨施。嘗刊佛經數種，及《萬善同歸》等書。又鑄大鐘三具，發願度地獄眾生。道光二十八年正月二十三夜，忽患胃病，自知將終。禮佛誦經，益加嚴密。命邀歸依弟子某某來。時夜將半，侍者勸待天明。曰：「白菩薩至，吾定四更時去矣。」口中念佛不絕。令沐浴更衣，果至四更危坐而逝。年八十三。闍維，得青白色舍利十餘粒。<span class='note-inline'>(《淨土聖賢錄續編》)</span></p>
</div>
<div class='div-other'><a id='mulu829' />
<p class='h4'>賢良</p><p style="margin-left:0em;text-indent:2em">黃巖人，始為僧於普陀洪筏堂。道光甲申，駐錫上海三昧庵。徒跣行魚十餘年，積募資以修庵。又購地大南門內，建洪善庵。素持《大悲呪》，能呪盌水升高不溢。謂飲之可治病，頗驗。同治甲子六月示寂。<span class='note-inline'>(《上海續志》〈僧道〉、〈補遺〉)</span></p>
</div>
<div class='div-other'><a id='mulu830' />
<p class='h4'>信真</p><p style="margin-left:0em;text-indent:2em">名空修，鄞縣陳氏子。童年受書，不喜藝業。知有教外事，立志脫白。親在，不忍離割。年二十二<span class='note-inline'>(《天童志》作「二十一」)</span>，親事畢，投普陀佛頂山慧濟寺定育剃髮，即受具於寧郡白衣寺。宿根煥發，得上品戒。後得法於慧濟頂超。道光二十八年<span class='note-inline'>(《天童續志》「八」作「九」。)</span>，主席慧濟。統理大眾，五時功課。枯淡高風，遠近景仰。咸豐三年，寧郡緇素敦請主天童寺席。天童為兩浙名藍、禪宗鉅剎。修入院，宏闡宗風。凡有信施，惟修殿宇。期滿，退隱佛頂，重復主席本寺，至同治九年退院。前後計主本寺席二十一載。春秋愈高，行持愈勤。聞善舉，不吝資財。如杭州海潮，定海南郊之體仁局，長塗之揆文義塾，皆有義助。世壽八十有二，僧臘六十有一。塔在海天佛國石左。法裔通智、覺道，別有傳。<span class='note-inline'>(項爾壽撰塔銘；《天童續志》；採訪)</span></p>
</div>
<div class='div-other'><a id='mulu831' />
<p class='h4'>淨禪</p><p style="margin-left:0em;text-indent:2em">名聖德，山西平陽人。幼年便持居士之行。進香普陀，為病魔所困，遂出家。次年投天童納戒。未幾，囘普陀，參信真修公，久之不能灑脫。又依清玉，獲印證，乃受杖拂。天資穎敏，體貌魁岸。起廢支衰，踊躍奮進，故所至皆成寶坊。至二時殿堂，鉅細坡事，無不躬臨其<span class='corr'>間</span>。儼然有古人「一日不作，一日不食」之風。先住蛟川梵皇宮，次遷招寶山。光緒十年甲申，升席天童。適值改革寺規，眾留連任。十六年庚寅春，辭囘招寶。踰年冬，示疾而化。世壽五十有四，窆全身於招寶之麓。<span class='note-inline'>(《天童續志》)</span></p>
</div>
<div class='div-other'><a id='mulu832' />
<p class='h4'>德清</p><p style="margin-left:0em;text-indent:2em">名空行，江蘇松江人。脫白於松江湛然庵，乃立山老人之孫。<span class='note-inline'>(故雖非在山剃染，仍列於本山出家。)</span>歷盡叢林，徧參知識，深明單傳之旨。光緒十九年癸巳，應天童請。丙申春，退隱普陀常明庵。越一年，示疾而逝。塔於普陀雪浪山之麓。<span class='note-inline'>(《天童續志》)</span></p>
</div>
<div class='div-other'><a id='mulu833' />
<p class='h4'>淨守</p><p style="margin-left:0em;text-indent:2em">名榮通，寧海胡氏子。幼業農，值桂匪亂，從征於鮑超麾下。及匪平，不樂仕進，投臨善長老出家。日夕誦《大悲神呪》。光緒初年，募建白蓮臺，鋪砌小道頭及龍灣路。並助法雨寺新築塗田一百畝；彌勒、楊枝兩庵各二十畝。<span class='note-inline'>(採訪)</span></p>
</div>
<div class='div-other'><a id='mulu834' />
<p class='h4'>覺道</p><p style="margin-left:0em;text-indent:2em">定海觀音山方氏子。自幼出家於普慶寺，具足於天童寺。來山訪道，寓慧濟寺。信真修見其品行端方，付以寺中重任，精敏有功。光緒十一年乙酉，於彌勒峯下，重建普慧庵，大為開擴。後又築室於庵右，額曰「般若精舍」，為靜修之所。<span class='note-inline'>(以其在山興建，終老於山，故列本山。)</span>朝夕禮誦，不聞庵事。宣統元年夏，趺坐而逝。<span class='note-inline'>(採訪)</span></p>
</div>
<div class='div-other'><a id='mulu835' />
<p class='h4'>仁光</p><p style="margin-left:0em;text-indent:2em">處州人。年五十四，至普陀出家。初住獅子洞，後住古佛洞。宣統<span class='corr'>間</span>蛻化。世壽九十有六。其蛻化時，預知寂期將至，趺坐缸中。囑其徒封閉。越三年啓視，肉身不壞。其徒塗以金漆，供奉洞中，香火特盛。<span class='note-inline'>(採訪)</span></p>
</div>
<div class='div-other'><a id='mulu836' />
<p class='h4'>開霽</p><p style="margin-left:0em;text-indent:2em">名耆孫，字英仲，號嚼菘，江蘇淮陰嚴氏子。光緒初，歷署浙江餘杭、桐廬等縣。十年甲申冬，浮海登普陀，禮大士。感宿因，謁法雨寺住持化聞悟。踰年二月，祝髮於伴山庵。薙派名源輝，字開霽，自號孤峯。稟具足戒於普濟寺。化聞付以衣鉢，法派名德輝。歷主瑞安聖壽、龍游靈耀、吳興天寧、嵊縣戒德諸寺。民國二年十二月，示寂於靈耀丈室。世壽七十有六，僧臘三十。著有《僧家竹枝詞》、《西方樂四十八詠》、《極樂歌注釋便蒙》各一卷，俱刊行；《律呂圖說》一卷，附刊於《春草堂琴譜》。<span class='note-inline'>(採訪)</span></p>
</div></div></div>
<div class='div-other'><a id='mulu837' />
<p class='h2'>四、十方寄寓<span class='note-inline'>(共二十二傳)</span></p>
<div class='div-other'><a id='mulu838' />
<p class='h3'>宋</p>
<div class='div-other'><a id='mulu839' />
<p class='h4'>哲魁</p><p style="margin-left:0em;text-indent:2em">隰州僧，性孤硬。潛迹天童宏智覺座下，不言同鄉，經十餘載。覺聞，欣然訪曰：「父母之邦，何太絕物乎？」欲招至方丈。魁謝曰：「己事尚未辦，豈暇講鄉禮耶？」曳杖而去。竟往寶陀真歇故居，禪宴月餘。臨終，召眾說法而逝。闍維，舍利無數。<span class='note-inline'>(德介《天童寺志》)</span></p>
</div>
<div class='div-other'><a id='mulu840' />
<p class='h4'>大休</p><p style="margin-left:0em;text-indent:2em">名宗玨，真歇了嗣，和州烏江孫氏子。生不茹葷，年十六，白父母出家。時長蘆祖照聲震東南，玨往謁，與語，奇之。建炎<span class='corr'>間</span>，避地浙東，居補陀巖，道價愈高。紹興二年，開堂岳林，又住雪竇。二十九年，直閣張偁招主天童。玨，容貌奇麗，度量恢偉；而見地明白，深造自得。死生之際，尤卓然過人。城中湖心寺僧辯公，與玨生之年月皆同。三十二年八月上澣，辯以遺書來。玨初無恙，覽書笑曰：「齊年既行，吾亦逝矣。」翌日迎賓如平時。其晚就座，整容跏趺而逝。法嗣足庵智鑑，居雪竇。<span class='note-inline'>(《鄞縣志》引樓鑰撰塔銘；德介《天童寺志》)</span></p>
</div></div>
<div class='div-other'><a id='mulu841' />
<p class='h3'>明</p>
<div class='div-other'><a id='mulu842' />
<p class='h4'>別古崖</p><p style="margin-left:0em;text-indent:2em">氏族，法系俱未詳。善相術，其法，俟夜將二鼓或五鼓，然兩炬，坐對占者，數以其炬左右，視形狀氣色。既得，參以所生年月，而吉凶之徵有若節契然。鄞縣袁珙，嘗遊東海至普陀，崖見而奇之。謂曰：「子眼光如電，法當以術顯。」因紿令仰視赤日，待兩目盡眩，潛布黑赤豆於暗處，俾辨之。又夜懸五綵絨線窗紙外，使映月光辨其色，所試皆中。然後悉以相家之術授珙。且曰：「子後當出我右。」珙果以相成祖於藩邸顯名，即今所傳柳莊相術是也。<span class='note-inline'>(《鄞縣志》引戴良撰〈袁珙傳〉)</span></p>
</div>
<div class='div-other'><a id='mulu843' />
<p class='h4'>象先</p><p style="margin-left:0em;text-indent:2em">名真清，長沙湘潭羅氏子。年十五，補邑諸生。十九出家，依南嶽寶珠薙染。二十五從寶珠禮普陀。續遊天台，愛其幽曠，多聖賢居止，遂翦茨以居。宿稟台教，仰智者之風，巖棲谷飲，固其志也。始居華頂，繼閱大藏於萬年寺，修《大彌陀懺》於天柱峯，率以千日為期。為人英卓溫厚，雖親禪觀，尤重毘尼。而虛己從人，無德不師，無善不采，故為四方所推重。講席頻開，學徒雲集。一夕夢見琳宮寶樹、彌陀三聖。清方展拜，傍有沙彌授與一牌曰：「戒香熏修，悟中品往生之象。」萬曆丁亥八月，蒙慈聖太后賜金紫方袍。戊子正月二十九日，告門人曰：「吾淨土緣熟，聖境冥現。此人<span class='corr'>間</span>世，固不久留。」至夕別眾而逝。茶毘，舍利紅白綠三色，香氣郁郁。示滅於嘉禾之龍淵寺。塔在天台雲居之南隴。兵部職方司主事袁黃為撰塔銘。<span class='note-inline'>(釋傳燈《天台山志》；《釋氏稽古略》)</span></p>
</div>
<div class='div-other'><a id='mulu844' />
<p class='h4'>蘊空</p><p style="margin-left:0em;text-indent:2em">名明照，三衢江山曹氏子，性恬夷。自失怙，即以家植歸兄，矢志學佛。時島夷梗塞，未遑離俗。年二十，始於杭之梵天無用禪師，接足薙染。又以法眼未明，往投大尖山大拙和尚，授以萬法歸一之旨，深自服膺。既而泛南海，禮補陀，值寶珠和尚為時宗望。見照堪為法器，傳以衣鉢，且誨以韜光自牧。遂詣天台，乃於萬年山誅茅居焉。住山凡二十載，募建大雄寶殿、法堂、藏閣，煥然一新。萬曆丁亥秋，遣內官護送《龍藏》，安供山門。命照住持本山，賜紫衣御杖等物。己丑西歸，世壽五十有七，僧夏三十有八。塔在天台萬年寺。<span class='note-inline'>(釋傳燈撰行狀)</span></p>
</div>
<div class='div-other'><a id='mulu845' />
<p class='h4'>達觀</p><p style="margin-left:0em;text-indent:2em">名真可，晚號紫柏。其先句曲人，父沈連，世居吳江。母夢異人授附葉大鮮桃，寤而香滿室，遂有娠。可生五歲不語。有異僧摩頂謂其父曰：「此兒出家，當為人天師。」言訖忽不見，可遂能語。髫年，性雄猛，慷慨激烈。貌偉不羣，弱不好弄，生不喜見婦人。年十七，仗劍遠遊塞上。至蘇州閶門，天大雨，值虎邱僧明覺。相顧盼，壯其貌，以傘蔽之，同歸寺。聞僧夜誦八十八佛名，心大快悅。晨入覺室曰：「吾兩人有大寶，何以污在此中耶？」解腰纏金授覺，令設齋，請剃髮，遂禮覺為師。自是閉戶讀書，年半不越閫。見僧有飲酒茹葷者，曰：「出家兒如此，可殺也！」僧咸畏之。年二十，從講師受具戒。至常熟，相國嚴養翁識為奇器，留月餘。既之武塘景德寺，掩關三年。復囘，辭覺曰：「吾當行腳，參知識，究明大事。」遂策杖去。一日聞僧誦張拙〈見道偈〉至「斷除妄想重增病，趨向真如亦是邪。」可曰：「錯也！當云方無病、不是邪。」僧云：「你錯他不錯。」可大疑之。疑至頭面俱腫。一日齋次忽悟，頭面立消。自是陵躒諸方。嘗曰：「使我在臨濟、德山座下，一掌便醒，安用如何如何。」後北遊至京師，參徧融、嘯巖諸大老。萬曆三年南歸，至嘉禾，見太宰陸五臺，心大相契。每念法道陵遲，大藏卷帙重多，難為徧布。欲刻方冊，易以流通，普使見聞，作金剛種。于十二年發起倡募，至十七年創刻于五臺山妙德庵。董其事者為密藏道開。又有幻余法本為之輔弼。歷四年，以五臺苦寒，遂移于徑山寂照庵。以嘉興楞嚴寺為藏板及印刷所。可初于刻藏有成議後，乃返吳門省得度師。<span class='note-inline'>(刻藏事，詳見本山出家〈密藏傳〉。)</span>後之都門，訪憨山於東海。又西遊峨嵋禮普賢。繼至匡廬，尋歸宗故址，志願重興，克符所願。江州邢孝廉延居長松館。可為說法語，名《長松茹退》。復北遊至潭柘，慈聖聖母聞可至，命近侍陳儒致齋供，特賜紫伽黎。可固讓曰：「自慚貧骨難披紫，施與高人福倍增。」儒隨可過雲居，禮石經於雷音寺。啓石室，佛座下得金函，貯佛舍利三枚，光燭巖壑。因請舍利入內，供三日。出帑金，重藏於石窟。以聖母齋襯餘金，贖琬公塔<span class='note-inline'>(即石經處)</span>。邀憨山偕往瞻禮，并屬作記。囘寓慈壽，與憨山同居西郊園中，對談四十晝夜，目不交睫，信為生平至快事。二十三年，憨山觸聖怒，詔逮下獄。可在匡廬聞報，許誦《法華》百部冀祐，并擬赴都相救。旋聞南放，乃待於江滸。及會，執手歎曰：「公以死荷負大法。公不生還，吾不有生日。」二十八年，上以三殿工榷礦稅，中使者駐湖口。南康太守吳寶秀劾奏被逮，其夫人哀憤以繯死。可聞之曰：「時事至此，其如世道何？」遂策杖赴都門。吳入獄，可多方調護，授以毘舍浮佛半偈。囑誦滿十萬，當出獄。吳持至八萬，蒙上意解，得末減。可每歎曰：「老憨不歸，則我出世一大負；礦稅不止，則我救世一大負；傳燈未續，則我慧命一大負。若釋此三負，當不復走王舍城矣！」三十一年癸卯，忽妖書發，震動中外。忌者乘<span class='corr'>間</span>劾可，竟以是罹難。幸早見重於帝；適見奏章，意甚憐之。在法不能免，因逮及。旨下云：「著審而已。」訊鞫，但以三負事對，絕無他辭。時執政欲死之。可聞曰：「世法如此，久住何為？」乃索浴罷，囑侍者性田曰：「吾去矣，幸謝江南諸護法。」說偈端坐，安然而逝。御史曹學程以建言逮繫，問道於可。聞急趨至，撫曰：「師去得好。」可復開目微笑而別。時癸卯十二月十七日也。壽六十一，臘四十一。可嘗教人誦毘舍浮佛偈。憨山問：「師還誦否？」曰：「持二十年，止熟一句半。若熟二句，則死生無礙矣。」如此自由安逝，乃持偈之實效。深見其悟證之高超。化後，待命六日，顏色不改。及出，徙身浮葬於慈慧寺外。次年秋，陸西源欲致可肉身南還。啓之，安然不動。緇素見之，無不感歎禮敬。乃奉歸徑山，供寂照庵。又越十三年丙辰，方茶毘，建塔於大慧塔後，開山<span class='corr'>第</span>二代之左，曰文殊臺。可徧禮諸方，無剎不至。及常遊都下，上悅帝心。凡普陀敕建殿閣，皆其啓奏之力。每見古剎荒廢，必至恢復。始從楞嚴，終至歸宗、雲居等，重興梵剎一十五所。以未出世，故無上堂普說示眾諸語。但就參請機緣開示，門人輯之，有《紫柏全集》三十卷，入《清藏》。<span class='note-inline'>(《夢遊集》憨山撰〈塔銘〉；及舊志〈禪德〉)</span></p>
</div>
<div class='div-other'><a id='mulu846' />
<p class='h4'>守庵</p><p style="margin-left:0em;text-indent:2em">名性專，崑山張氏子，少拔俗。已畜妻，育子彌周，即厭棄不恤。曰：「吾將為法王子，肯為人作生死冢耶？」尋薙染，廁沙彌相。每往稠眾中，執勤負辛如僕。喜慍不形色。或勉之曰：「當作大比邱，無區區於事相。」曰：「某，猶形同沙彌也；若大僧，吾何敢當？」如是數寒暑，登昭慶戒壇，獲受大苾蒭律儀；篇聚凜若冰霜，方之古持律比邱，不少讓。或又勉之曰：「當作大心人，無區區於小乘。」曰：「某，猶名字比邱也。若菩薩，吾何敢當？」於是徧禮名山，參訪知識。若普陀、五臺、伏牛、少室諸大道場；宣、理二大法師；徧融、古清、法堂、大千諸耆宿，莫不服膺道味，親炙謦欬。復登西山戒壇，增受大戒。如是又數寒暑，乃策杖南還。遇妙峯大師於杭之柯子山《法華》講席，始受菩薩戒。聆法音，咨嗟悅服。旋詣華頂峯，行頭陀行。誅茅為茨，煑蕨作供。十二時中，惟誦惟禪。嘗言：「無上菩提，悟之易，而證之難，正以根器下劣耳。故經云：不於一佛二佛所而種善根。要須福慧兼修，先之以尸羅清淨，三昧方得現前。余生前鮮植福，致此身善病。雖糜粥如飴，亦未嘗飽食。有待若此，妨道孔多。余將為未來淨土身，莊嚴清淨報也。」故浙中像教久經廢弛者，若溫嶺千佛塔、赤山三聖像、臨海大佛像、石城百尺彌勒像，皆賴其力，煥然一新。性樸素，衣一吉布直裰，四十餘年，未嘗更治。持「過午不食」齋，終身不改。妙峯歎為今世持戒者，惟守庵一人。寂於萬曆乙巳，世壽七十有三，僧臘四十有八。<span class='note-inline'>(釋傳燈撰傳)</span></p>
</div>
<div class='div-other'><a id='mulu847' />
<p class='h4'>妙峯</p><p style="margin-left:0em;text-indent:2em">名福登，山西平陽人。姓續氏，春秋續鞠居之裔。生秉奇姿，脣掀、齒露、鼻昂、喉結。七歲失恃怙，為里人牧羊。十二歲投近寺僧出家，僧待之虐。逃至蒲坂，行乞于市，夜宿郡東文昌閣。閣係山陰王建，請萬固寺朗公居之。一日山陰王見之，謂朗公曰：「此子五官皆露，而神凝骨堅，他日必成大器。當收為徒，善視之。」未幾，地大震，民居盡塌。登壓其下無所傷，王益奇之。乃修中條山棲巖蘭若，令登閉關，專修禪觀。日夜鵠立者三年。入關未久，即有悟處，作偈呈王。王曰：「此子見處已如此，若不挫之，後必發狂。」遂取敝履割底，書一偈云：</p>
<p style="margin-left:0em;text-indent:0em;" class="lg-abnormal"><div class='lg-row'>者片臭鞋底　封將寄與汝　並不為別事　專打作詩嘴</div>
</p><p style="margin-left:0em;text-indent:2em">封而寄之。登接得，禮佛，以線繫項。自此絕無一言矣。三年關滿，往見王，則本分事明，具大人相，王甚喜。令其往聽《楞嚴》，受具戒。繼又令其徧參知識。北方乾燥，及到南方，朝普陀，因受潮溼，徧身生疥。發願造滲金文殊、普賢、觀音三大士像並銅殿，送五臺、峨嵋、普陀，以永供養。囘至寧波，染時證，幾死。旅宿，求滴水不可得。遂以手掬浴盆水，飲之而甘。次日見其甚穢，大嘔吐。忽悟曰：「飲之甚甘，視之甚穢；淨穢由心，非關外物。」即通身發汗而愈，而疥瘡仍舊。至南京大報恩寺，無極法師，講《華嚴懸談》，憨山為副講。登討一淨頭單，以期養病而聽經。每日于大眾過堂及放養息時，打掃廁室，甚為清潔。憨山億此淨頭必是高僧，遂私訪之。與登訂盟為同參。不久廁室不潔，憨山知登去，遂亦去尋之。登去後，囘蒲州，乃於中條最深處，結茅靜修，辟穀三年，大有所悟。山陰王於南山建梵宇，請登居之。又令往北京請《藏經》。於京師市中，得遇憨山。及經事完畢，同至蒲州。次年同往五臺，卜居於北臺下龍門之妙德庵。越三年，各寫《華嚴經》。憨山用泥金<span class='corr'>刺</span>血和金寫。其金紙皆慈聖皇太后所賜。登則<span class='corr'>刺</span>舌血和硃寫。各以此報罔極恩。及經畢，登擬建無遮大會百二十日。事已妥，慈聖太后遣官來山祈皇儲。遂以此功德通歸祈儲。過十月，皇儲生，即泰昌也。此會已畢，登與憨山以大名之下不可久居，同皆下山隱遁。憨山往牢山，登往蘆芽山，結庵以居。太后命人訪而得之。即為賜建蘆芽華嚴寺，成一大道場。自此建叢林、修橋梁、鋪山路者，二十餘年。凡大工程，他人不能成者，一請登料理，不久即成。成則去之，不復過問。一生所興大道場十餘處，並其他工程。由登之福德智慧與其忠誠，故上自皇帝宰輔以訖士庶，無不景仰信從而樂施之。三大名山之銅殿，亦登所親製。<span class='note-inline'>(詳見本志明季檀施之末。)</span>將終前，晉王請修山西省城大塔寺殿宇。工完，又修會城橋，長十里。工未完，登以疾還山，乃料理所建道場，通為十方常住，各得其人。向來輔助料理之眷屬，悉令歸萬固，不留一人於餘處。至臘月十九日，端坐而逝。壽七十三，臘四十餘。時萬曆四十年。將逝之前數日，皇帝勅封「真正佛子」之勅黃到。及聞其逝，又賜金建塔，並令凡登所有未完之工，悉令完之。猗歟懿哉！如登者，可謂人天師表、法門砥柱矣！當其閉關得鞋底時，若非有大根行，當即氣死；豈肯以此繫之于項乎？况已通宗教後，為養病故，討淨頭當。今人稍有見處，令彼打掃佛殿尚不肯，况廁室乎？又况偷空打掃，必致極其淨潔乎？所興十餘處大道場，自己眷屬，一人不住。其謙卑自牧、無有我相，唯知為法為人，了無自私之念；非乘願再來振興法道者，能如是乎？登一生道行功業，詳具《夢遊集》本傳。今略舉其大概而已。<span class='note-inline'>(《憨山大師夢遊集》)</span></p>
</div>
<div class='div-other'><a id='mulu848' />
<p class='h4'>無能</p><p style="margin-left:0em;text-indent:2em">名真拙，姓張氏，順天勳戚。七歲，祝髮大千佛寺。後往九華禮地藏，以昔父母無嗣，禱此而生也。萬曆丙辰冬，謁洛迦。見遠來朝禮大士者多露宿。因於淵德觀左建海雲庵，以接遊僧。生平不枕臥，不鹽食，金錢纖毫不染手。初不識字，久之開悟，一覽成誦。有書生叩之曰：「戒定慧奚似？」應曰：「是即儒家定靜安慮也。」所到多有修建。在姑蘇葑門內，創構青松庵。時以一舟往來，收浮屍瘞之。一日誦《涅槃經》畢，端坐而化。<span class='note-inline'>(《雍正寧波府志》)</span></p>
</div></div>
<div class='div-other'><a id='mulu849' />
<p class='h3'>清</p>
<div class='div-other'><a id='mulu850' />
<p class='h4'>達本元</p><p style="margin-left:0em;text-indent:2em">汾州平遙郝氏子。禮南海，途遇費隱容，引之參密雲悟於金粟。悟遷天童，元隨行。一日樵於太白，聞隔嶺虎嘯，豁然了徹，隨口便成數偈。呈一首於悟云：</p>

<div class="lg regular" style="margin-left:0em;"><div class='lg-row'>太白山中聽虎聲　忽然大地絕無塵</div>
<div class='lg-row'>三千沙界冰輪滿　一段清光分外明</div>
</div><p style="margin-left:0em;text-indent:2em">悟頷之。後悟遷化，再參古南門，蒙印可，傳以源流拂子。<span class='note-inline'>(釋蓮萍《天童寺續志》)</span></p>
</div>
<div class='div-other'><a id='mulu851' />
<p class='h4'>海宏</p><p style="margin-left:0em;text-indent:2em">名自明，四川涪江人。年九歲，隨父母至洛迦進香，遂皈依長岡永壽精舍。後歸靈緒鄉福田庵，守戒律。郡國學史大成雅重之，顏其居曰「印心」。里老延主永寧寺。<span class='note-inline'>(《鎮海縣志》)</span></p>
</div>
<div class='div-other'><a id='mulu852' />
<p class='h4'>法幢</p><p style="margin-left:0em;text-indent:2em">名行幟，溫之瑞安人，姓林，名增志。崇禎元年戊辰進士，官翰林。日與金聲、金鋐、熊開元、黃端伯、錢啓忠，以理學節義相切劘。歷官少詹事。甲申後，薙髮為僧。初居呂峯山，徙密印，遊雁蕩，觀雪竇瀑布，遂嗣法於石奇。乙未入海，訪梅子真遺迹，結茅居之。歲饑糧匱，飧蒿藜，然松明誦經，怡然自得。越六載，返東甌，示寂於密印。<span class='note-inline'>(《許志》；《鄞縣志》)</span></p>
</div>
<div class='div-other'><a id='mulu853' />
<p class='h4'>借庵</p><p style="margin-left:0em;text-indent:2em">名清恆，乾嘉<span class='corr'>間</span>，主鎮江焦山寺，以詩名。著有《借庵詩鈔》、《枯木堂筆記》等書。達官如阮文達元，名士如王柳村豫輩，樂與之交。嘗渡南海，至普陀，泊潮舟山。云其地僻處海中，不與他洲接壤，生民無外慕，其土之產，適可自贍。俗古風淳，無懷之民，今猶在也。其說可以補邑志風俗之缺。以偶爾之行蹤，悉海外之俗尚，亦可謂所至留心者矣。<span class='note-inline'>(吳雲《焦山志》；借庵自撰〈福祠記〉)</span></p>
</div>
<div class='div-other'><a id='mulu854' />
<p class='h4'>普周</p><p style="margin-left:0em;text-indent:2em">鄞人，號月齋，一號鶴亭，一號飛泉隱者。能詩文，工書畫。自普陀，居象山白蟹潭，後居蒙頂山。所卓錫處，必莊嚴佛宇及幽齋靜室。時有盜數人，窺其積橐，夜半至山，明示其意。普周方坐禪，呼一躄侍者，令演拳勇；則飛步抽簷瓦二而下，復飛步置原處，盜懼乃去。聞普周技更勝。<span class='note-inline'>(《象山縣志》引《蓬山清話》)</span></p>
</div>
<div class='div-other'><a id='mulu855' />
<p class='h4'>流長</p><p style="margin-left:0em;text-indent:2em">名悟春，焦山定慧寺住持了禪月輝徒。俗姓金，監利人。幼為江陵莊王寺僧。及長，遊洛迦，窮其勝。晚歸焦山，徧閱三藏，通其大義。咸豐<span class='corr'>間</span>，髮匪之難，與了禪同守焦山不去，竟賴以保全。卒年四十三。<span class='note-inline'>(吳雲《焦山志》)</span></p>
</div>
<div class='div-other'><a id='mulu856' />
<p class='h4'>玉峯</p><p style="margin-left:0em;text-indent:2em">名古崑，一號戀西，志淨土也。江西廣信人，年十餘齡，投普寧寺出家。靈根宿具，讀大乘經，即了大意。繼受具於天台國清，志遵梵網。隨眾參禪，力究宗旨，聞鐘聲恍然有省。咸豐辛酉，在明因寺，忽遭兵災，方覺前來學未真實。荷佛加被，雖傷一足，猶可奔逃，遂隱於普陀佛頂山慧濟寺。於夏月<span class='corr'>間</span>，得閱《淨土十要》，感激之狀，如多年闇室忽遇明燈。自悔從前不肯細讀，空過光陰。復閱幽溪《圓中鈔》，增益法喜。自此盡棄舊習，立堅固誓願，嚴持戒律，一心念佛，求生淨土。自行化他，惟誠惟懇，僧俗從化者甚眾。開示後學生死之苦，其言痛切，聞者流淚。教人念佛，日有定課，終身無<span class='corr'>間</span>，畢命為期。如此不退，定生淨土。復刊大乘經律、淨土妙典，流通正法，用報佛恩。種種勝行，難以盡述。光緒十五年，慈谿西方寺僧淨果請居該寺。以寺名合於本願，遂定居焉。崑自發心，直至臨終，日持佛名六萬，二時囘向，暑寒無間，永為定課。嘗然頂香十炷，供養十方諸佛。又然二指，供養兩土世尊。以期業障消滅，淨德圓成，穩步蓮邦，高增品位。光緒十八年七月初六，午後覺腹微脹。次日淨果延醫，醫云：「脈已全無，不須用藥。」崑惟面西趺坐念佛，精神爽健，過於平時，醫生歎為希有。淨果請僧八人助念，向西長跪，稱聖號約一枝香。甫至申刻，見其合掌猛力念佛數百聲，怡然而寂。初九入龕，面色津潤，頂上猶溫。次年二月望日茶毘，現諸祥瑞。緇素數百莫不感歎。生為淨土領袖，沒後勝品往生，無可疑者。<span class='note-inline'>(《淨土十要》崑序；《淨土聖賢續錄》)</span></p>
</div>
<div class='div-other'><a id='mulu857' />
<p class='h4'>曉柔</p><p style="margin-left:0em;text-indent:2em">台州人。通台教，深信淨土。著有《法華演義》，頗利初機。又以遇境逢緣，所作宏揚淨土之若文若詩，集作一冊，名《淨土證心集》。又有《卍蓮賦草》，有二三篇賦發明唯心淨土之義，俱刻板流通。光緒初，至普陀，詣洛迦山中茅篷。篷主成聰師看過《淨土證心集》，問：「師何處人？」曰：「台州某處。」聰曰：「貴處有曉柔法師，我甚欽佩，師知之乎？」柔曰：「即不慧是。」聰遂頂禮，請在此住。柔隨順彼意，住數十日乃去。<span class='note-inline'>(採訪)</span></p>
</div>
<div class='div-other'><a id='mulu858' />
<p class='h4'>蓮根</p><p style="margin-left:0em;text-indent:2em">不知何許人。深信淨土法門，刻定功課，日念六萬聲佛。善書，每寫淨土言句以送人。<span class='corr'>間</span>或作詩為文，發揮淨土要義。住普陀修竹、圓通兩庵後之梵林篷數年。其地幽靜，人莫能知。後不知歸於何處。其殆決定往生淨土者矣！<span class='note-inline'>(採訪)</span></p>
</div>
<div class='div-other'><a id='mulu859' />
<p class='h4'>竹禪</p><p style="margin-left:0em;text-indent:2em">四川梁山王氏子，避難出家於邑之報國寺。遊蹤徧四大名山，嘗效喇嘛裝。光緒<span class='corr'>間</span>，往來普陀有年，寓白華庵。有高人風趣，喜撫古琴，其聲淵淵，悠揚悅耳，令人萬念頓消。工篆刻，有《印譜》，及刻《心經》句印一卷行世。又善繪水墨山水，人物竹石。性慷慨，凡修築寺院、賑濟災黎，輒畫數百紙助之。求者非其所好，雖貴顯亦不應。嘗謂丈匹紙幅，猶嫌短少，不能揮灑自如。晚年有句云：</p>

<div class="lg regular" style="margin-left:0em;"><div class='lg-row'>老僧年邁七十七　終日手中不釋筆</div>
<div class='lg-row'>紙長丈二猶嫌短　信手拈來塗粉壁</div>
</div><p style="margin-left:0em;text-indent:2em">所至名山古剎，多有留墨。體格高超，軼唐邁宋，人以是珍重之。常熟翁相國同龢、嘉定徐殿撰郙，皆與之遊。壬辰在京都，殿撰居以舊第，卻不就，蓋落拓其素性也。住錫上海福田庵。庚子春，語庵僧曰：「吾世緣將滿，當從來處去。此<span class='corr'>間</span>有恐怖，然無礙也。」遂返蜀，至冬，示寂於雙桂堂丈室。世壽七十有七。是年北方拳匪亂，邑僑遷徙殆盡，土著亦皇皇。卒無事，其言果驗。<span class='note-inline'>(周國興撰〈行狀〉；《上海續志．僧道》；周積餘〈讀書瑣記〉)</span></p>
</div>
<div class='div-other'><a id='mulu860' />
<p class='h4'>通智</p><p style="margin-left:0em;text-indent:2em">名尋源，別號憶蓮沙門，儀徵阮文達公元之幼子。道光二十三年癸卯生。母氏某，京都人。文達逝世，其母攜歸京都，寄居舅舍。及長，貌瓌瑋，而音洪暢。好道術，不求仕進，欲為長生神仙。放曠襟懷，優游蓬島，每以不遇真人為憾。同治十二年，年三十一，偶至龍泉寺，遇首座本然，億必得道高僧，與之談己所懷。然公斥為擔麻棄金，認奴作主。遂頓棄所懷，即求攝受。然為薙髮於本京七塔寺。從茲研究教典，勵志修持。光緒四年，受具戒於京西雲居寺。乃發足遊方，徧參宗匠。十四年，於普陀佛頂山信真老人會下，得受心印。是年宏《楞嚴》於法雨寺。嗣後應講聘者十餘年，雲蹤無定處。惟天童小白嶺、維揚萬壽寺、普陀普慧庵，嘗多憩息。生平志在《楞嚴》，行在淨土。日課佛號三萬，誓求往生。晨持《大悲呪》一尺香，以為助行。嘗謂學者曰：「禪宗名為教外別傳，淨土實為教內真傳。汝等煩惑未斷，道業未成，切不可錯認定盤星，高推禪宗，藐視淨土。」其講《楞嚴》也，於七處徵心、十番顯見處，必詳明此土開悟之難，淨土證道之易。至〈勢至〉章，則殷勤勸導，不遺餘力。直欲法會大眾，人各都攝六根，淨念相繼，即隨勢至，親證圓通。其至由惡業而沈淪四趣，乏定慧而墜墮五魔處，尤復極陳得失，痛示利害。每淚隨聲出，語音哽噎。著有《楞嚴開蒙》十卷。復刊《彌陀疏鈔》、及《演義》、《要解》、《便蒙鈔》、《勢至圓通疏鈔》，記心得，志所向也。三十二年丙午冬，示疾育王。丁未春，普慧庵主覺公即接至庵，備極照應。至四月初三日未時，合掌念佛而逝。世壽六十有五，僧臘三十有五。瘞全身於佛頂山後之燕窩岡。嗣法門人，在普陀者惟源通、悟開，餘不悉知。<span class='note-inline'>(〈通智公堂序〉)</span></p>
</div>
<div class='div-other'><a id='mulu861' />
<p class='h4'>幻人</p><p style="margin-left:0em;text-indent:2em">名隆藕，字獻純，廣東廂黃旗駐防馬氏子。早歲蜚聲庠序，膺兩粵制軍瑞澄泉麟之聘，掌章奏。年四十一，歎身如泡影，官爵奚為？乃脫白於雲頂之門，受記於欣湖之室。光緒紀元乙亥，負錫遠邁，首參焦山大<span class='corr'>須</span>。越二載，聞廣昱淨宏《法華》於太白，遂至天童，淨以龍象識之。己卯，淨又宏《法華》於普陀法雨寺，藕隨之偕行，淨俱親為敷繹奧義。自此道價鬱跂，叢林傾挹。行腳所至，咸推首座職。其為人修幹孤高，性度剛毅。對於士夫，不俯仰媚悅。引誘後進，辭色溫如。宣統二年五月，示寂於上海留雲寺。閱世八十有三，坐四十二夏。<span class='note-inline'>(《天童續志》)</span></p>
</div>
<div class='div-other'><a id='mulu862' />
<p class='h4'>諦閑</p><p style="margin-left:0em;text-indent:2em">台州人。弱冠出家，學天台教，頗有心得。又深信淨土，日有定課。未幾，即開座講演。清光緒二十四年，了餘和尚為普濟監院，請閑講《法華經》。閑欲為其師作一養老處，乃曰：「我欲在此山修一茅篷養靜。」了餘乃於栴檀庵後，為之建築，名曰「為蓮篷」，次年來住。後欲請其師來，其師之友不肯令遠去，因茲閑亦不住矣。曾主溫州頭陀寺。民國初，興觀宗寺，宏闡台教甚力。著述甚多，頗利初機。年近七十，尚講演著述不替，可謂台宗之傑出者。<span class='note-inline'>(採訪)</span></p>
</div></div></div>
<div class='div-other'><a id='mulu863' />
<p class='h2'>普濟、法雨二寺住持表<span class='note-inline'>(普濟，五代開山時，名不肯去觀音院。至宋元豐三年，賜額「寶陀觀音寺」。明萬曆三十三年，改賜「護國永壽普陀禪寺」。清康熙三十八年，御書「普濟羣靈」額及「普濟禪寺」額並賜。)</span><span class='note-inline'>(○法雨，明萬曆八年開山時，名海潮庵，旋改海潮寺。三十四年，賜額「護國鎮海禪寺」。清康熙三十八年，御書「天花法雨」額及「法雨禪寺」額並賜。)</span></p>
<table>
<tr><td><span class="note-inline">(五代)</span>梁</td>
<td><span class="note-inline">(開平元年丁卯)</span></td>
<td colspan="2"><span class="note-inline">(自開平丁卯至貞明丙子，已歷十年。及至龍德二年壬午，二主，共十六年。)</span></td>
</tr>
<tr><td/>
<td colspan="3">不肯去觀音院</td>
</tr>
<tr><td><span class="note-inline">(貞<span class="corr">明</span>二年)</span></td>
<td><span class="note-inline">(丙子)</span></td>
<td colspan="2">慧鍔<span class="note-inline">(開山)</span>　<span class="note-inline">(有傳)</span></td>
</tr>
<tr><td><span class="note-inline">(五代)</span>唐</td>
<td><span class="note-inline">(同光元年癸未)</span></td>
<td colspan="2"><span class="note-inline">(自同光至清泰，四主，共十三年。)</span></td>
</tr>
<tr><td><span class="note-inline">(五代)</span>晉</td>
<td><span class="note-inline">(天福元年丙申)</span></td>
<td colspan="2"><span class="note-inline">(自天福至開運，二主，共十二年。)</span></td>
</tr>
<tr><td><span class="note-inline">(五代)</span>漢</td>
<td><span class="note-inline">(乾祐元年戊申)</span></td>
<td colspan="2"><span class="note-inline">(二主，共三年。)</span></td>
</tr>
<tr><td><span class="note-inline">(五代)</span>周</td>
<td><span class="note-inline">(廣順元年辛亥)</span></td>
<td colspan="2"><span class="note-inline">(自廣順至顯德，三主，共九年。)</span></td>
</tr>
<tr><td>宋</td>
<td><span class="note-inline">(建隆元年庚申)</span></td>
<td colspan="2"><span class="note-inline">(自建隆庚申至紹興元年辛亥，已歷一百七十二年。及至祥興元年戊寅，共十八帝，三百一十九年。)</span></td>
</tr>
<tr><td/>
<td colspan="3">寶陀<span class="note-inline">(元豐三年所賜額)</span></td>
</tr>
<tr><td><span class="note-inline">(紹興元年)</span></td>
<td><span class="note-inline">(辛亥)</span></td>
<td colspan="2">真歇清了<span class="note-inline">(有傳)</span></td>
</tr>
<tr><td><span class="note-inline">(紹興七年)</span></td>
<td><span class="note-inline">(丁巳)</span></td>
<td colspan="2">自得慧暉<span class="note-inline">(有傳)</span></td>
</tr>
<tr><td/>
<td/>
<td colspan="2">繼以了然<span class="note-inline">(徑山悟嗣)</span></td>
</tr>
<tr><td/>
<td/>
<td colspan="2">弁至瀾</td>
</tr>
<tr><td/>
<td/>
<td colspan="2">大繼業</td>
</tr>
<tr><td/>
<td/>
<td colspan="2">恩求以</td>
</tr>
<tr><td/>
<td/>
<td colspan="2">雪屋立</td>
</tr>
<tr><td/>
<td/>
<td colspan="2">垣堂圓</td>
</tr>
<tr><td/>
<td/>
<td colspan="2">蘧庵成</td>
</tr>
<tr><td/>
<td/>
<td colspan="2">還庵琛</td>
</tr>
<tr><td/>
<td/>
<td colspan="2">鑑庵實</td>
</tr>
<tr><td/>
<td/>
<td colspan="2">小庵高</td>
</tr>
<tr><td><span class="note-inline">(嘉定七年)</span></td>
<td><span class="note-inline">(甲戌)</span></td>
<td colspan="2">閒雲德韶<span class="note-inline">(有傳)</span></td>
</tr>
<tr><td/>
<td/>
<td colspan="2">大川普濟<span class="note-inline">(有傳)</span></td>
</tr>
<tr><td/>
<td/>
<td colspan="2">鐵腳清</td>
</tr>
<tr><td/>
<td/>
<td colspan="2">古巖顓</td>
</tr>
<tr><td/>
<td/>
<td colspan="2">深谷喚</td>
</tr>
<tr><td/>
<td/>
<td colspan="2">無咎吉</td>
</tr>
<tr><td/>
<td/>
<td colspan="2">寒巖悟</td>
</tr>
<tr><td/>
<td/>
<td colspan="2">夢窗嗣清<span class="note-inline">(有傳)</span></td>
</tr>
<tr><td/>
<td/>
<td colspan="2">石屋環</td>
</tr>
<tr><td/>
<td/>
<td colspan="2">寒巖舉</td>
</tr>
<tr><td/>
<td/>
<td colspan="2">松州基</td>
</tr>
<tr><td/>
<td/>
<td colspan="2">玠禪師<span class="note-inline">(有傳)</span><span class="note-inline">(按：玠寂年在東巖前。主席年分，與東巖二俱無考，故亦列于前。)</span></td>
</tr>
<tr><td/>
<td/>
<td colspan="2">東巖淨日<span class="note-inline">(有傳)</span></td>
</tr>
<tr><td/>
<td/>
<td colspan="2">混溪清</td>
</tr>
<tr><td/>
<td/>
<td colspan="2">白雲恭</td>
</tr>
<tr><td/>
<td/>
<td colspan="2">愚溪智</td>
</tr>
<tr><td><span class="note-inline">(景炎二年)</span></td>
<td><span class="note-inline">(丁丑)</span></td>
<td colspan="2">如智<span class="note-inline">(有傳○舊志作元至元十四年，即宋之景炎二年。因統緒所關，故仍作宋。)</span></td>
</tr>
<tr><td>元</td>
<td><span class="note-inline">(至元十六年己卯)</span></td>
<td colspan="2"><span class="note-inline">(自宋統全亡於世祖十六年己卯，乃作大元承統之始。至至正二十七年丁未，共十帝，八十九年。)</span></td>
</tr>
<tr><td/>
<td colspan="3">寶陀</td>
</tr>
<tr><td/>
<td/>
<td colspan="2">東洲永<span class="note-inline">(有傳)</span></td>
</tr>
<tr><td><span class="note-inline">(大德三年)</span></td>
<td><span class="note-inline">(己亥)</span></td>
<td colspan="2">一山寧<span class="note-inline">(有傳)</span></td>
</tr>
<tr><td><span class="note-inline">(大德四年)</span></td>
<td><span class="note-inline">(庚子)</span></td>
<td colspan="2">如律<span class="note-inline">(有傳)</span></td>
</tr>
<tr><td/>
<td/>
<td colspan="2">次翁元</td>
</tr>
<tr><td/>
<td/>
<td colspan="2">險崖遇</td>
</tr>
<tr><td/>
<td/>
<td colspan="2">太虛沖</td>
</tr>
<tr><td/>
<td/>
<td rowspan="2" colspan="2"><span class="note-inline">(自繼以至太虛，除如智、如律，舊志則列于元之禪德。玠禪師列于元末法統。餘三十人均列宋代法統。除閒雲、大川、夢窗、東巖、東洲、一山六人外，均無事迹年分可考。按東洲，即是元初僧。至一山，顯有大德三年出使日本之事實。茲故將東洲後五人，舊志列于宋代者，改歸元初。)</span></td>
</tr>
<tr><td/>
<td/>
</tr>
<tr><td><span class="note-inline">(天曆二年)</span></td>
<td><span class="note-inline">(己巳)</span></td>
<td colspan="2">孚中懷信<span class="note-inline">(有傳)</span></td>
</tr>
<tr><td/>
<td/>
<td colspan="2">古鼎祖銘<span class="note-inline">(有傳)</span></td>
</tr>
<tr><td/>
<td/>
<td rowspan="2" colspan="2">大方聘<span class="note-inline">(天童岫嗣)</span><span class="note-inline">(○按：岫，字雲外，昌國州人。為宏智覺六世孫，究明曹洞宗旨，盡其源底。初住慈谿石門，歷象山智門，遷郡之天寧，已而繼竺西坦席住天童。說法巧譬旁引，曲成後學。生平不倨傲，不貪積，不私食。得施利，隨與人。清容居士袁桷，嘗以詩相贈答。見德介《天童寺志》。)</span></td>
</tr>
<tr><td/>
<td/>
</tr>
<tr><td/>
<td/>
<td colspan="2">朴翁淳</td>
</tr>
<tr><td/>
<td/>
<td rowspan="2" colspan="2">元虛照<span class="note-inline">(釋南堂寄詩：「演法高登玉几峯，宏機堪復器之風。不因北海鵬程遠，爭得西丘祖脈通。一炬自焚龍腦盋，十虛都作錦熏籠。向來曾讀宸奎記，萬古光輝日月同。」見郭子章《育王山志》。)</span></td>
</tr>
<tr><td/>
<td/>
</tr>
<tr><td/>
<td/>
<td colspan="2">竺芳聯<span class="note-inline">(竺西坦下正宗莊嗣)</span></td>
</tr>
<tr><td/>
<td/>
<td colspan="2">所庵睿<span class="note-inline">(按：元劉仁本題盛熙明《普陀洛迦山傳》云：「住山僧睿上人，以其傳來請誌。」核以年代，殆即其人歟。)</span></td>
</tr>
<tr><td><span class="note-inline">(至正十五年)</span></td>
<td><span class="note-inline">(乙未)</span></td>
<td colspan="2">大千慧照<span class="note-inline">(有傳)</span></td>
</tr>
<tr><td/>
<td colspan="3"><span class="note-inline">(自孚中至大千八人，舊志〈法統〉屬元代。除孚中、古鼎、大千外，事迹年分均失傳。)</span></td>
</tr>
<tr><td>明</td>
<td><span class="note-inline">(洪武元年戊申)</span></td>
<td colspan="2"><span class="note-inline">(自洪武戊申至崇禎癸未，共十七帝，二百七十六年。)</span></td>
</tr>
<tr><td/>
<td colspan="2">普陀<span class="note-inline">(萬曆三十三年，改寶陀為普陀)</span></td>
<td>海潮<span class="note-inline">(萬曆三十四年，改海潮為鎮海。)</span></td>
</tr>
<tr><td><span class="note-inline">(洪武初)</span></td>
<td/>
<td>大基行丕<span class="note-inline">(有傳)</span></td>
<td/>
</tr>
<tr><td/>
<td/>
<td>本初原</td>
<td/>
</tr>
<tr><td><span class="note-inline">(永樂)</span></td>
<td/>
<td>祖芳道聯<span class="note-inline">(有傳)</span></td>
<td/>
</tr>
<tr><td><span class="note-inline">(正德十年)</span></td>
<td><span class="note-inline">(乙亥)</span></td>
<td>淡齋<span class="note-inline">(有傳)</span></td>
<td/>
</tr>
<tr><td/>
<td/>
<td>普賢道誠<span class="note-inline">(有傳)</span></td>
<td/>
</tr>
<tr><td/>
<td/>
<td>寶珠德意</td>
<td/>
</tr>
<tr><td/>
<td/>
<td><span class="corr">本</span>空圓獻<span class="note-inline">(有傳)</span></td>
<td/>
</tr>
<tr><td><span class="note-inline">(嘉靖二十六年)</span></td>
<td><span class="note-inline">(丁未)</span></td>
<td>圓錦<span class="note-inline">(奉化人)</span></td>
<td/>
</tr>
<tr><td/>
<td/>
<td>天常圓祿<span class="note-inline">(塔在龍灣)</span></td>
<td/>
</tr>
<tr><td/>
<td/>
<td>圓悟</td>
<td/>
</tr>
<tr><td><span class="note-inline">(嘉靖三十二年)</span></td>
<td><span class="note-inline">(癸丑)</span></td>
<td>法光真智<span class="note-inline">(河南人)</span></td>
<td/>
</tr>
<tr><td><span class="note-inline">(嘉靖四十年)</span></td>
<td><span class="note-inline">(辛酉)</span></td>
<td>望雲明增<span class="note-inline">(奉化人)</span></td>
<td/>
</tr>
<tr><td/>
<td/>
<td>無瑕明通<span class="note-inline">(有傳)</span></td>
<td/>
</tr>
<tr><td/>
<td/>
<td>真松<span class="note-inline">(有傳)</span></td>
<td/>
</tr>
<tr><td><span class="note-inline">(萬曆六年)</span></td>
<td><span class="note-inline">(戊寅)</span></td>
<td>一乘真表<span class="note-inline">(有傳)</span></td>
<td/>
</tr>
<tr><td><span class="note-inline">(萬曆八年)</span></td>
<td><span class="note-inline">(庚辰)</span></td>
<td/>
<td>大智真融<span class="note-inline">(是年到山開山)</span><span class="note-inline">(有傳)</span></td>
</tr>
<tr><td><span class="note-inline">(萬曆十七年)</span></td>
<td><span class="note-inline">(己丑)</span></td>
<td rowspan="2">性能<span class="note-inline">(見明邵輔忠〈重鋟侯繼高補陀山志序〉云：「成志者，寺僧性能也。」《侯志》成於萬曆十七年，則能殆是時之住持歟。姑附於此。)</span></td>
<td rowspan="2"/>
</tr>
<tr><td/>
<td/>
</tr>
<tr><td><span class="note-inline">(萬曆十九年)</span></td>
<td><span class="note-inline">(辛卯)</span></td>
<td rowspan="2">竹庵真語<span class="note-inline">(山西襄陵人。禮部給冠帶，屠隆贈詩，有「佛土已收為上足，君恩更許住名山」之句。)</span></td>
<td rowspan="2"/>
</tr>
<tr><td/>
<td/>
</tr>
<tr><td><span class="note-inline">(萬曆二十年)</span></td>
<td><span class="note-inline">(壬辰)</span></td>
<td/>
<td>天然如壽<span class="note-inline">(有傳)</span></td>
</tr>
<tr><td><span class="note-inline">(萬曆二十一年)</span></td>
<td><span class="note-inline">(癸巳)</span></td>
<td>瀛石真璧<span class="note-inline">(鄞縣人)</span></td>
<td/>
</tr>
<tr><td><span class="note-inline">(萬曆二十二年)</span></td>
<td><span class="note-inline">(甲午)</span></td>
<td>東洋真海<span class="note-inline">(烏程人)</span></td>
<td/>
</tr>
<tr><td><span class="note-inline">(萬曆二十四年)</span></td>
<td><span class="note-inline">(丙申)</span></td>
<td/>
<td>本空德<span class="note-inline">(江南興化人)</span></td>
</tr>
<tr><td><span class="note-inline">(萬曆二十六年)</span></td>
<td><span class="note-inline">(戊戌)</span></td>
<td>雲峯真宰<span class="note-inline">(有傳)</span></td>
<td/>
</tr>
<tr><td><span class="note-inline">(萬曆二十八年)</span></td>
<td><span class="note-inline">(庚子)</span></td>
<td/>
<td>自修誠<span class="note-inline">(揚州人)</span></td>
</tr>
<tr><td><span class="note-inline">(萬曆二十九年)</span></td>
<td><span class="note-inline">(辛丑)</span></td>
<td>寂庵如迥<span class="note-inline">(有傳)</span></td>
<td/>
</tr>
<tr><td><span class="note-inline">(萬曆三十年)</span></td>
<td><span class="note-inline">(壬寅)</span></td>
<td/>
<td>自心照<span class="note-inline">(高郵人)</span></td>
</tr>
<tr><td><span class="note-inline">(萬曆三十三年)</span></td>
<td><span class="note-inline">(乙巳)</span></td>
<td>普光真遇<span class="note-inline">(有傳)</span></td>
<td>寶蓮如光<span class="note-inline">(有傳)</span></td>
</tr>
<tr><td/>
<td/>
<td>奇峯真才<span class="note-inline">(有傳)</span></td>
<td/>
</tr>
<tr><td><span class="note-inline">(萬曆三十七年)</span></td>
<td><span class="note-inline">(己酉)</span></td>
<td>遜吾如讓<span class="note-inline">(有傳)</span></td>
<td/>
</tr>
<tr><td><span class="note-inline">(萬曆三十九年)</span></td>
<td><span class="note-inline">(辛亥)</span></td>
<td>三藏真經<span class="note-inline">(有傳)</span></td>
<td/>
</tr>
<tr><td/>
<td/>
<td>萬容如欽<span class="note-inline">(有傳)</span></td>
<td/>
</tr>
<tr><td><span class="note-inline">(萬曆四十年)</span></td>
<td><span class="note-inline">(壬子)</span></td>
<td>昱光如曜<span class="note-inline">(有傳)</span></td>
<td/>
</tr>
<tr><td><span class="note-inline">(萬曆四十二年)</span></td>
<td><span class="note-inline">(甲寅)</span></td>
<td rowspan="2">無邊性海<span class="note-inline">(鄞縣人。余詠贈詩云：「從君說法了玄機，相憶團圝坐翠微。覺海無邊誰悟得，自臻彼岸始歸依。」塔在千步沙金地庵右。)</span></td>
<td rowspan="2">了空覺</td>
</tr>
<tr><td/>
<td/>
</tr>
<tr><td/>
<td/>
<td>竺西真悟</td>
<td/>
</tr>
<tr><td/>
<td/>
<td>歸元照宇</td>
<td/>
</tr>
<tr><td/>
<td/>
<td>見空照蘊<span class="note-inline">(《裘志》「見」作「即」。)</span></td>
<td/>
</tr>
<tr><td/>
<td/>
<td>朗徹性珠<span class="note-inline">(有傳)</span></td>
<td/>
</tr>
<tr><td/>
<td/>
<td rowspan="2">元初寂乾<span class="note-inline">(屠玉衡贈詩云：「聊爾混塵俗，超然絕世氛。青天飛一錫，白㲲入孤雲。海際黿鼉窟，山根麋鹿羣。名藍留半偈，言下了聲聞。」)</span></td>
<td rowspan="2"/>
</tr>
<tr><td/>
<td/>
</tr>
<tr><td/>
<td/>
<td>宗源海灝</td>
<td/>
</tr>
<tr><td/>
<td/>
<td rowspan="2">敏庵真聰<span class="note-inline">(管安道贈詩云：「竹杖芒鞋百衲衣，片然山海片雲飛。為探龍藏傳心印，寒雨空巖自掩扉。」)</span></td>
<td rowspan="2"/>
</tr>
<tr><td/>
<td/>
</tr>
<tr><td/>
<td/>
<td>慧印通恩</td>
<td/>
</tr>
<tr><td/>
<td/>
<td>振里照葵</td>
<td/>
</tr>
<tr><td/>
<td/>
<td>恆悅普常</td>
<td/>
</tr>
<tr><td/>
<td/>
<td>無念性空</td>
<td/>
</tr>
<tr><td/>
<td/>
<td>素明性樂</td>
<td/>
</tr>
<tr><td/>
<td/>
<td>樂淵海鯨</td>
<td/>
</tr>
<tr><td/>
<td/>
<td>天真海相</td>
<td/>
</tr>
<tr><td/>
<td/>
<td>濟川海筏</td>
<td/>
</tr>
<tr><td/>
<td/>
<td>陵雲性嶽</td>
<td/>
</tr>
<tr><td/>
<td/>
<td>渰洲海先</td>
<td/>
</tr>
<tr><td/>
<td/>
<td>古宗</td>
<td/>
</tr>
<tr><td/>
<td/>
<td>茂榮真蕊</td>
<td/>
</tr>
<tr><td/>
<td/>
<td>玉峯性寶</td>
<td/>
</tr>
<tr><td/>
<td/>
<td>妙用性旋</td>
<td/>
</tr>
<tr><td><span class="note-inline">(泰昌元年)</span></td>
<td><span class="note-inline">(庚申)</span></td>
<td>六夢海涵</td>
<td>寶珠珍<span class="note-inline">(北直人)</span></td>
</tr>
<tr><td><span class="note-inline">(天啓二年)</span></td>
<td><span class="note-inline">(壬戌)</span></td>
<td>應悟海澄</td>
<td>聚宗旨</td>
</tr>
<tr><td><span class="note-inline">(天啓四年)</span></td>
<td><span class="note-inline">(甲子)</span></td>
<td>桓宗照祚</td>
<td>法堂徹</td>
</tr>
<tr><td><span class="note-inline">(天啓七年)</span></td>
<td><span class="note-inline">(丁卯)</span></td>
<td>靈脈性澄</td>
<td>優曇仲<span class="note-inline">(無錫人)</span></td>
</tr>
<tr><td><span class="note-inline">(崇禎二年)</span></td>
<td><span class="note-inline">(己巳)</span></td>
<td>生二寂一</td>
<td>寂住<span class="note-inline">(有傳)</span></td>
</tr>
<tr><td><span class="note-inline">(崇禎三年)</span></td>
<td><span class="note-inline">(庚午)</span></td>
<td rowspan="3"><span class="note-inline">(自竺西至生二，二十六人。舊志列于〈禪德〉，均未言其為住持與否，事迹年分亦無考。但恆悅後無念前，有云前朝耆舊執事有功者，舊志向附其名，後皆相繼主院事等語，故照舊列之。)</span></td>
<td>總持一</td>
</tr>
<tr><td><span class="note-inline">(崇禎九年)</span></td>
<td><span class="note-inline">(丙子)</span></td>
<td>樸庵蘊<span class="note-inline">(四川人)</span></td>
</tr>
<tr><td><span class="note-inline">(崇禎十三年)</span></td>
<td><span class="note-inline">(庚辰)</span></td>
<td>文元秀<span class="note-inline">(有傳)</span></td>
</tr>
<tr><td/>
<td/>
<td>文玉寂美<span class="note-inline">(有傳)</span></td>
<td><span class="note-inline">(按：泰昌庚申，至崇禎庚辰之年分，乃按鎮海住持所列。普陀寺之禪)</span></td>
</tr>
<tr><td/>
<td/>
<td/>
<td><span class="note-inline">(德列于此者，皆無年分事迹可查。生二下小註，已詳及之。)</span></td>
</tr>
<tr><td>清</td>
<td><span class="note-inline">(順治元年甲申)</span></td>
<td colspan="2"><span class="note-inline">(自順治甲申，至宣統辛亥，共十帝，二百六十八年。)</span></td>
</tr>
<tr><td/>
<td colspan="2">普濟<span class="note-inline">(康熙三十八年，改普陀為普濟)</span></td>
<td>法雨<span class="note-inline">(康熙三十八年，改鎮海為法雨)</span></td>
</tr>
<tr><td><span class="note-inline">(順治三年)</span></td>
<td><span class="note-inline">(丙戌)</span></td>
<td/>
<td>明如德<span class="note-inline">(有傳)</span></td>
</tr>
<tr><td/>
<td/>
<td>貫介照中<span class="note-inline">(有傳)</span></td>
<td/>
</tr>
<tr><td><span class="note-inline">(順治八年)</span></td>
<td><span class="note-inline">(辛卯)</span></td>
<td/>
<td>資休住<span class="note-inline">(徽州人)</span></td>
</tr>
<tr><td><span class="note-inline">(順治十一年)</span></td>
<td><span class="note-inline">(甲午)</span></td>
<td/>
<td>爾欽敬<span class="note-inline">(鄞縣人)</span></td>
</tr>
<tr><td/>
<td/>
<td>妙元海音</td>
<td/>
</tr>
<tr><td/>
<td/>
<td>曉初海聞</td>
<td/>
</tr>
<tr><td/>
<td/>
<td>公胤通裕</td>
<td/>
</tr>
<tr><td><span class="note-inline">(順治十八年)</span></td>
<td><span class="note-inline">(辛丑)</span></td>
<td>養源寂童<span class="note-inline">(事見舊志〈隱秀庵〉下)</span></td>
<td/>
</tr>
<tr><td/>
<td/>
<td>若虛海遐</td>
<td/>
</tr>
<tr><td/>
<td/>
<td>慧融照勝</td>
<td/>
</tr>
<tr><td/>
<td/>
<td>太素照微<span class="note-inline">(鄞縣人)</span></td>
<td/>
</tr>
<tr><td/>
<td/>
<td>一輪普容</td>
<td/>
</tr>
<tr><td/>
<td/>
<td>西宗性印<span class="note-inline">(此下五人按《秦志》列)</span></td>
<td/>
</tr>
<tr><td/>
<td/>
<td>無礙性懋</td>
<td/>
</tr>
<tr><td/>
<td/>
<td>宏如海福</td>
<td/>
</tr>
<tr><td/>
<td/>
<td>養如性倫</td>
<td/>
</tr>
<tr><td/>
<td/>
<td>龍安海寶</td>
<td/>
</tr>
<tr><td><span class="note-inline">(康熙二十三年)</span></td>
<td><span class="note-inline">(甲子)</span></td>
<td/>
<td>明益普容<span class="note-inline">(有傳)</span></td>
</tr>
<tr><td/>
<td/>
<td>慈德<span class="note-inline">(道衡前住持。見通旭〈普慧庵記〉。)</span></td>
<td/>
</tr>
<tr><td/>
<td/>
<td>海涵<span class="note-inline">(事見舊志〈梵剎．普濟太古堂〉)</span></td>
<td/>
</tr>
<tr><td><span class="note-inline">(康熙二十五年)</span></td>
<td><span class="note-inline">(丙寅)</span></td>
<td>道衡普周<span class="note-inline">(有傳)</span></td>
<td/>
</tr>
<tr><td/>
<td/>
<td>傳如心受<span class="note-inline">(鄞縣人)</span></td>
<td/>
</tr>
<tr><td/>
<td/>
<td>公闇通亮<span class="note-inline">(有傳)</span></td>
<td/>
</tr>
<tr><td/>
<td/>
<td>巨然照音<span class="note-inline">(松江人)</span></td>
<td/>
</tr>
<tr><td><span class="note-inline">(康熙二十六年)</span></td>
<td><span class="note-inline">(丁卯)</span></td>
<td/>
<td>自求福</td>
</tr>
<tr><td/>
<td/>
<td/>
<td>別庵性統<span class="note-inline">(有傳)</span></td>
</tr>
<tr><td><span class="note-inline">(康熙二十八年)</span></td>
<td><span class="note-inline">(己巳)</span></td>
<td>通元照機<span class="note-inline">(有傳)</span></td>
<td/>
</tr>
<tr><td/>
<td/>
<td>天鑑通遠<span class="note-inline">(揚州人)</span></td>
<td/>
</tr>
<tr><td/>
<td/>
<td rowspan="6">耆英隆壽<span class="note-inline">(鎮海人。華亭陸祖修贈詩云：「師住名山六十年，化城幾度見滄田。白蓮花發重棲定，紫竹林深又結禪。萬斛潮音香界落，一龕佛火海天懸。前身我亦為居士，丈室長期證法緣。」)</span><span class="note-inline">(○按：自貫介至耆英，二十二人。除慈德、海涵，今新採入外，餘俱舊志列于清初禪德。除貫介、養源、道衡、公闇、通元略有可查外，其餘事迹年分均失傳。且是否俱是住持，亦不得知。但舊志已列，今仍依次存焉。)</span></td>
<td rowspan="6"/>
</tr>
<tr><td/>
<td/>
</tr>
<tr><td/>
<td/>
</tr>
<tr><td/>
<td/>
</tr>
<tr><td/>
<td/>
</tr>
<tr><td/>
<td/>
</tr>
<tr><td><span class="note-inline">(康熙二十九年)</span></td>
<td><span class="note-inline">(庚午)</span></td>
<td>潮音通旭<span class="note-inline">(有傳)</span></td>
<td/>
</tr>
<tr><td><span class="note-inline">(康熙三十七年)</span></td>
<td><span class="note-inline">(戊寅)</span></td>
<td>古心明怘<span class="note-inline">(有傳)</span></td>
<td/>
</tr>
<tr><td><span class="note-inline">(康熙四十年)</span></td>
<td><span class="note-inline">(辛巳)</span></td>
<td>自修明果<span class="note-inline">(有傳)</span></td>
<td/>
</tr>
<tr><td><span class="note-inline">(康熙四十三年)</span></td>
<td><span class="note-inline">(甲申)</span></td>
<td>繹堂心明<span class="note-inline">(有傳)</span></td>
<td/>
</tr>
<tr><td><span class="note-inline">(康熙五十六年)</span></td>
<td><span class="note-inline">(丁酉)</span></td>
<td/>
<td>玉峯空懷<span class="note-inline">(有傳)</span></td>
</tr>
<tr><td><span class="note-inline">(康熙五十八年)</span></td>
<td><span class="note-inline">(己亥)</span></td>
<td>震六源法<span class="note-inline">(有傳)</span></td>
<td>洞徹空明<span class="note-inline">(有傳)</span></td>
</tr>
<tr><td><span class="note-inline">(雍正元年)</span></td>
<td><span class="note-inline">(癸卯)</span></td>
<td/>
<td>見灴空焱<span class="note-inline">(有傳)</span></td>
</tr>
<tr><td><span class="note-inline">(雍正七年)</span></td>
<td><span class="note-inline">(己酉)</span></td>
<td>中贊源正<span class="note-inline">(有傳)</span></td>
<td>樂道空經<span class="note-inline">(有傳)</span></td>
</tr>
<tr><td><span class="note-inline">(雍正九年)</span></td>
<td><span class="note-inline">(辛亥)</span></td>
<td/>
<td>法澤明智<span class="note-inline">(有傳)</span></td>
</tr>
<tr><td/>
<td/>
<td rowspan="2">鑑堂德鏡<span class="note-inline">(有傳○據《秦志》耿昭撰〈夢蘭壽序〉，鑑堂主席在夢蘭前，故列此。衣鉢塔在茶山。)</span></td>
<td rowspan="2"/>
</tr>
<tr><td/>
<td/>
</tr>
<tr><td><span class="note-inline">(乾隆十二年)</span></td>
<td><span class="note-inline">(丁卯)</span></td>
<td>夢蘭源善<span class="note-inline">(有傳)</span></td>
<td/>
</tr>
<tr><td><span class="note-inline">(乾隆十八年)</span></td>
<td><span class="note-inline">(癸酉)</span></td>
<td>青雷迅<span class="note-inline">(見夢蘭傳。塔在積善庵側。)</span></td>
<td/>
</tr>
<tr><td/>
<td/>
<td>簡庵<span class="note-inline">(又作蒼松勁。塔在園房左。)</span></td>
<td>無相慧</td>
</tr>
<tr><td/>
<td/>
<td>南柱衡<span class="note-inline">(塔在六和堂獅子巖上。)</span></td>
<td>瑞琳祥<span class="note-inline">(見李國樑〈恢復法雨田產序〉)</span></td>
</tr>
<tr><td><span class="note-inline">(乾隆三十八年)</span></td>
<td><span class="note-inline">(癸巳)</span></td>
<td>越三緣<span class="note-inline">(見《許志》李國樑〈恢復法雨田產序〉。塔在白象庵側。)</span></td>
<td>遠輝慧<span class="note-inline">(有傳)</span></td>
</tr>
<tr><td/>
<td/>
<td/>
<td>明儀範</td>
</tr>
<tr><td><span class="note-inline">(乾隆四十三年)</span></td>
<td><span class="note-inline">(戊戌)</span></td>
<td>雲中龍<span class="note-inline">(有傳)</span></td>
<td/>
</tr>
<tr><td/>
<td/>
<td>大璨珠<span class="note-inline">(塔在龍沙庵上。)</span></td>
<td rowspan="2">朗和性<span class="note-inline">(始於朱家尖白山頭墾田者，見宋如林碑記。碑嵌在上大殿門首左壁間。)</span></td>
</tr>
<tr><td/>
<td/>
<td>遇霖洽<span class="note-inline">(塔在雙泉庵側。)</span></td>
</tr>
<tr><td><span class="note-inline">(乾隆五十一年)</span></td>
<td><span class="note-inline">(丙午)</span></td>
<td>懷中祖<span class="note-inline">(見《秦志》能崙撰〈融通傳〉。塔在烟霞館側。)</span></td>
<td>仁芳初<span class="note-inline">(見積善庵訪稿，云乾隆<span class="corr">間</span>住持，年分無考。)</span></td>
</tr>
<tr><td><span class="note-inline">(乾隆五十六年)</span></td>
<td><span class="note-inline">(辛亥)</span></td>
<td>了塵<span class="note-inline">(見《許志》；陳杰撰：了塵〈朱家尖香蓮隩築塘記〉。)</span></td>
<td>文學斅</td>
</tr>
<tr><td/>
<td/>
<td/>
<td>覺庵遇</td>
</tr>
<tr><td><span class="note-inline">(乾隆五十七年)</span></td>
<td><span class="note-inline">(壬子)</span></td>
<td>以仁政<span class="note-inline">(募鑄大銅鍋、大銅鐘，各一。)</span></td>
<td>玉山通</td>
</tr>
<tr><td/>
<td/>
<td>萬寧祺<span class="note-inline">(塔在園房側。)</span></td>
<td>有光玉</td>
</tr>
<tr><td/>
<td/>
<td>省中照<span class="note-inline">(塔在龍沙庵。)</span></td>
<td>法霖源</td>
</tr>
<tr><td/>
<td/>
<td>靜源仁<span class="note-inline">(衣鉢塔在園房左。)</span></td>
<td>蕺香緣</td>
</tr>
<tr><td/>
<td/>
<td>天然仁<span class="note-inline">(塔在茶山。)</span></td>
<td>旭初秉</td>
</tr>
<tr><td><span class="note-inline">(嘉慶八年)</span></td>
<td><span class="note-inline">(癸亥)</span></td>
<td>境緣遇<span class="note-inline">(《秦志．承德記》：「九年境公寂，眾舉承德繼席。」知為此時住持。)</span></td>
<td>超塵續恩<span class="note-inline">(有傳)</span></td>
</tr>
<tr><td/>
<td/>
<td>承德維賢<span class="note-inline">(有傳)</span></td>
<td>文通道</td>
</tr>
<tr><td/>
<td/>
<td>蓮芳勝<span class="note-inline">(塔在園房左。)</span></td>
<td>宗乾仙</td>
</tr>
<tr><td/>
<td/>
<td>書文瑞<span class="note-inline">(塔在園房側。)</span></td>
<td>觀一基</td>
</tr>
<tr><td/>
<td/>
<td>正法達堅<span class="note-inline">(塔在芥瓶庵側。)</span></td>
<td>本立源</td>
</tr>
<tr><td/>
<td/>
<td/>
<td>明珠融</td>
</tr>
<tr><td><span class="note-inline">(嘉慶十七年)</span></td>
<td><span class="note-inline">(壬申)</span></td>
<td>融通能圓<span class="note-inline">(有傳)</span></td>
<td rowspan="2">巨川達<span class="note-inline">(自文學至巨川十四人。除超塵外，事迹年分均無考。據訪稿俱列仁芳後，為法雨住持。)</span></td>
</tr>
<tr><td><span class="note-inline">(道光二年)</span></td>
<td><span class="note-inline">(壬午)</span></td>
<td>月中桂<span class="note-inline">(有傳)</span></td>
</tr>
<tr><td/>
<td/>
<td>茂松蔭</td>
<td/>
</tr>
<tr><td/>
<td/>
<td>昌蔭<span class="note-inline">(《秦志．錫麟堂記》，道光初住持，年分無考。疑即茂松蔭，故列此。)</span></td>
<td/>
</tr>
<tr><td><span class="note-inline">(道光五年)</span></td>
<td><span class="note-inline">(乙酉)</span></td>
<td>鴻崑能崙<span class="note-inline">(有傳)</span></td>
<td>聖參德<span class="note-inline">(見《秦志．法雨重鑄銅鐘記》)</span></td>
</tr>
<tr><td><span class="note-inline">(道光六年)</span></td>
<td><span class="note-inline">(丙戌)</span></td>
<td/>
<td>海南性<span class="note-inline">(有傳)</span></td>
</tr>
<tr><td/>
<td/>
<td rowspan="4">法音雷<span class="note-inline">(自鑑堂至法音，二十七人。了塵、昌蔭，乃今新自採入者。其餘二十五人，《秦志》列于法統之末。除鑑堂、夢蘭、雲中、承德、融通、月中、鴻崑有傳，及越三、懷中、以仁十人略有資考外，餘十五人，事迹年分多失考。是否均為住持，亦不悉。但見舊志，今亦仍之。)</span></td>
<td>學周榮</td>
</tr>
<tr><td/>
<td/>
<td>巨川裕</td>
</tr>
<tr><td/>
<td/>
<td>圓仁</td>
</tr>
<tr><td/>
<td/>
<td>性懋林<span class="note-inline">(學周下四人，據訪稿列在海南後，為法雨住持，年分無考。)</span></td>
</tr>
<tr><td><span class="note-inline">(道光九年)</span></td>
<td><span class="note-inline">(己丑)</span></td>
<td>定智果<span class="note-inline">(有傳○「果」字，祖堂牌位作「榮」。)</span></td>
<td/>
</tr>
<tr><td><span class="note-inline">(道光二十三年)</span></td>
<td><span class="note-inline">(癸卯)</span></td>
<td>頂超聖光<span class="note-inline">(附見〈恆學傳〉)</span></td>
<td/>
</tr>
<tr><td/>
<td/>
<td>圓明徹</td>
<td/>
</tr>
<tr><td/>
<td/>
<td>三淨清</td>
<td/>
</tr>
<tr><td/>
<td/>
<td>悅參心</td>
<td/>
</tr>
<tr><td/>
<td/>
<td>德建容</td>
<td/>
</tr>
<tr><td/>
<td/>
<td>銀山嗣</td>
<td/>
</tr>
<tr><td/>
<td/>
<td>德法能</td>
<td/>
</tr>
<tr><td/>
<td/>
<td>一心祥</td>
<td/>
</tr>
<tr><td/>
<td/>
<td>化慈真</td>
<td/>
</tr>
<tr><td/>
<td/>
<td>備山真</td>
<td/>
</tr>
<tr><td/>
<td/>
<td>鼎育真</td>
<td/>
</tr>
<tr><td/>
<td/>
<td>瑞德能</td>
<td/>
</tr>
<tr><td/>
<td/>
<td>臨海達全</td>
<td/>
</tr>
<tr><td/>
<td/>
<td>博文授</td>
<td/>
</tr>
<tr><td/>
<td/>
<td>靜安悟</td>
<td/>
</tr>
<tr><td/>
<td/>
<td rowspan="3"><span class="note-inline">(自圓明至靜安十四人，祖堂牌位，俱載清時普濟住持。但舊志未列。諒多屬道光咸同<span class="corr">間</span>人。而事迹年分，無從稽考。牌位亦無次序可據。並不知孰先孰後。故<span class="corr">儱侗</span>附列於此，以盡可查見者，免遺漏之心耳。)</span></td>
<td rowspan="3"/>
</tr>
<tr><td/>
<td/>
</tr>
<tr><td/>
<td/>
</tr>
<tr><td><span class="note-inline">(同治十一年)</span></td>
<td><span class="note-inline">(壬申)</span></td>
<td/>
<td>立山滿圓<span class="note-inline">(有傳)</span></td>
</tr>
<tr><td><span class="note-inline">(光緒元年)</span></td>
<td><span class="note-inline">(乙亥)</span></td>
<td>凝山</td>
<td/>
</tr>
<tr><td><span class="note-inline">(光緒七年)</span></td>
<td><span class="note-inline">(辛巳)</span></td>
<td>梅卓明<span class="note-inline">(台州人，于寺增建梅曙堂。)</span></td>
<td/>
</tr>
<tr><td><span class="note-inline">(光緒十年)</span></td>
<td><span class="note-inline">(甲申)</span></td>
<td rowspan="2">寬量隆璋<span class="note-inline">(出家於隱秀庵。十七年退院，居梅福庵。勤敏有功，修大圓通殿及庵。)</span></td>
<td/>
</tr>
<tr><td/>
<td/>
<td/>
</tr>
<tr><td><span class="note-inline">(光緒十一年)</span></td>
<td><span class="note-inline">(乙酉)</span></td>
<td/>
<td>化聞福悟<span class="note-inline">(有傳)</span></td>
</tr>
<tr><td><span class="note-inline">(光緒十七年)</span></td>
<td><span class="note-inline">(辛卯)</span></td>
<td>慧源聖銑<span class="note-inline">(有傳)</span></td>
<td/>
</tr>
<tr><td><span class="note-inline">(光緒二十年)</span></td>
<td><span class="note-inline">(甲午)</span></td>
<td rowspan="2">堃寶悟圓<span class="note-inline">(有傳○二十三年退院。靜山繼席，進院未久，靜即為慧濟往江西募黃瓦，遂寂於江西。圓復任住持，至二十六年退院。)</span></td>
<td rowspan="2"/>
</tr>
<tr><td/>
<td/>
</tr>
<tr><td><span class="note-inline">(光緒二十三年)</span></td>
<td><span class="note-inline">(丁酉)</span></td>
<td>靜山宏盛<span class="note-inline">(台州人，慧濟寺源皓徒。歷往江西募瓦。進院未久寂。)</span></td>
<td/>
</tr>
<tr><td><span class="note-inline">(光緒二十四年)</span></td>
<td><span class="note-inline">(戊戌)</span></td>
<td/>
<td>化定福學<span class="note-inline">(安徽薛氏子)</span></td>
</tr>
<tr><td><span class="note-inline">(光緒二十六年)</span></td>
<td><span class="note-inline">(庚子)</span></td>
<td>善章續義<span class="note-inline">(二十九年退院)</span></td>
<td/>
</tr>
<tr><td><span class="note-inline">(光緒二十七年)</span></td>
<td><span class="note-inline">(辛丑)</span></td>
<td/>
<td>開如德月<span class="note-inline">(有傳)</span></td>
</tr>
<tr><td><span class="note-inline">(光緒二十九年)</span></td>
<td><span class="note-inline">(癸卯)</span></td>
<td>通達常廣<span class="note-inline">(三十二年退院。)</span></td>
<td/>
</tr>
<tr><td><span class="note-inline">(光緒三十一年)</span></td>
<td><span class="note-inline">(乙巳)</span></td>
<td/>
<td>永悟峯<span class="note-inline">(浙江鎮海馬氏子。改建圓通庵。助朱家尖田百畝於寺。)</span></td>
</tr>
<tr><td><span class="note-inline">(光緒三十二年)</span></td>
<td><span class="note-inline">(丙午)</span></td>
<td>月德寬裕<span class="note-inline">(宣統元年退院。)</span></td>
<td/>
</tr>
<tr><td><span class="note-inline">(光緒三十四年)</span></td>
<td><span class="note-inline">(戊申)</span></td>
<td/>
<td rowspan="2">開然德定<span class="note-inline">(湖南劉氏子。初從軍，懼殺業，投化聞薙度。見〈眠雲公堂序〉。)</span></td>
</tr>
<tr><td><span class="note-inline">(宣統元年)</span></td>
<td><span class="note-inline">(己酉)</span></td>
<td>廣學寬量<span class="note-inline">(有傳○民國元年退院。)</span></td>
</tr>
<tr><td>民國</td>
<td colspan="2"><span class="note-inline">(民國元年壬子)</span></td>
<td/>
</tr>
<tr><td/>
<td colspan="2">普濟</td>
<td>法雨</td>
</tr>
<tr><td><span class="note-inline">(民國元年)</span></td>
<td><span class="note-inline">(壬子)</span></td>
<td>文蓮生<span class="note-inline">(四年退院。)</span></td>
<td>了一廣得<span class="note-inline">(江西九江周氏子)</span></td>
</tr>
<tr><td><span class="note-inline">(民國四年)</span></td>
<td><span class="note-inline">(乙卯)</span></td>
<td>了餘廣導<span class="note-inline">(有傳○八年退院。)</span></td>
<td/>
</tr>
<tr><td><span class="note-inline">(民國五年)</span></td>
<td><span class="note-inline">(丙辰)</span></td>
<td/>
<td>化杲心開<span class="note-inline">(江蘇寶山朱氏子)</span></td>
</tr>
<tr><td><span class="note-inline">(民國六年)</span></td>
<td><span class="note-inline">(丁巳)</span></td>
<td/>
<td>了清廣香<span class="note-inline">(廣東惠來吳氏子)</span></td>
</tr>
<tr><td><span class="note-inline">(民國八年)</span></td>
<td><span class="note-inline">(己未)</span></td>
<td>蓮曦演昤<span class="note-inline">(十一年退院。廣東香山縣人。)</span></td>
<td>了明廣月<span class="note-inline">(浙江慈谿盛氏子)</span></td>
</tr>
<tr><td><span class="note-inline">(民國十二年)</span></td>
<td><span class="note-inline">(癸亥)</span></td>
<td>了信廣裕<span class="note-inline">(廣東潮陽人)</span></td>
<td/>
</tr></table></div></div>
<p class='juan'>普陀洛迦新志卷六終</p>
</div><!-- end of div[@id='body'] -->
</body></html>