<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>徑山志</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu544' />
<div class='div-other'>
<p class='h1'>卷之十目錄</p><div style="margin-left:13em"><img src='../images/GA032p0881_01.gif' alt='GA032p0881_01.gif' /></div>

<ul class="">
<li><p style="margin-left:2em">名什</p>

<ul class="">
<li><p style="margin-left:2em">張<span class="corr">祜</span>一首</p>
</li>

<li><p style="margin-left:2em">蘓軾八首</p>
</li>

<li><p style="margin-left:2em">蘓轍一首</p>
</li>

<li><p style="margin-left:2em">范仲淹一首</p>
</li>

<li><p style="margin-left:2em">晁補之一首</p>
</li>

<li><p style="margin-left:2em">陸游二首</p>
</li>

<li><p style="margin-left:2em">范至能三首</p>
</li>

<li><p style="margin-left:2em">徐敏一首</p>
</li>

<li><p style="margin-left:2em">張翥一首</p>
</li>

<li><p style="margin-left:2em">趙緯一首</p>
</li>

<li><p style="margin-left:2em">行素生一首</p>
</li>

<li><p style="margin-left:2em">朱全一首</p>
</li>

<li><p style="margin-left:2em">虞集一首</p>
</li>

<li><p style="margin-left:2em">高啟一首</p>
</li>

<li><p style="margin-left:2em">張羽一首</p>
</li>

<li><p style="margin-left:2em">習懷清一首</p>
</li>

<li><p style="margin-left:2em">侯復一首</p>
</li>

<li><p style="margin-left:2em">陳道亨一首</p>
</li>

<li><p style="margin-left:2em">邵經邦一首</p>
</li>

<li><p style="margin-left:2em">邵經濟一首</p>
</li>

<li><p style="margin-left:2em">張復陽一首</p>
</li>

<li><p style="margin-left:2em">徐渭一首</p>
</li>

<li><p style="margin-left:2em">王洪等聯句</p>
</li>

<li><p style="margin-left:2em">方九叙一首</p>
</li>

<li><p style="margin-left:2em">方相卿一首</p>
</li>

<li><p style="margin-left:2em">周忱一首</p>
</li>

<li><p style="margin-left:2em">徐銳二首</p>
</li>

<li><p style="margin-left:2em">俞景寅二首</p>
</li>

<li><p style="margin-left:2em">王澤一首</p>
</li>

<li><p style="margin-left:2em">王守仁一首</p>
</li>

<li><p style="margin-left:2em">吳擴四首</p>
</li>

<li><p style="margin-left:2em">高得暘八首</p>
</li>

<li><p style="margin-left:2em">王蒙亨一首</p>
</li>

<li><p style="margin-left:2em">明谷山人一首</p>
</li>

<li><p style="margin-left:2em">胡朝一首</p>
</li>

<li><p style="margin-left:2em">良縉一首</p>
</li>

<li><p style="margin-left:2em">陸樹聲一首</p>
</li>

<li><p style="margin-left:2em">嚴大紀一首</p>
</li>

<li><p style="margin-left:2em">沈季文一首</p>
</li>

<li><p style="margin-left:2em">沈瓉五首</p>
</li>

<li><p style="margin-left:2em">吳用先二首</p>
</li>

<li><p style="margin-left:2em">陸光祖二首</p>
</li>

<li><p style="margin-left:2em">馮夢禎一首</p>
</li>

<li><p style="margin-left:2em">傅光宅一首</p>
</li>

<li><p style="margin-left:2em">徐夢華一首</p>
</li>

<li><p style="margin-left:2em">徐[樊-大+心]升三首</p>
</li>

<li><p style="margin-left:2em">顧起元一首</p>
</li>

<li><p style="margin-left:2em">張瓉一首</p>
</li>

<li><p style="margin-left:2em">夏原吉一首</p>
</li>

<li><p style="margin-left:2em">潘淑一首</p>
</li>

<li><p style="margin-left:2em">陸彥章一首</p>
</li>

<li><p style="margin-left:2em">吳光裕二首</p>
</li>

<li><p style="margin-left:2em">王在晉二首</p>
</li>

<li><p style="margin-left:2em">黃汝亨四首</p>
</li>

<li><p style="margin-left:2em">湯賔尹三首</p>
</li>

<li><p style="margin-left:2em">周祇一首</p>
</li>

<li><p style="margin-left:2em">繆希雍一首</p>
</li>

<li><p style="margin-left:2em">戴日强一首</p>
</li>

<li><p style="margin-left:2em">姚可尚一首</p>
</li>

<li><p style="margin-left:2em">李長庚一首</p>
</li>

<li><p style="margin-left:2em">李長房一首</p>
</li>

<li><p style="margin-left:2em">洪都一首</p>
</li>

<li><p style="margin-left:2em">王在公三首</p>
</li>

<li><p style="margin-left:2em">朱鷺一首</p>
</li>

<li><p style="margin-left:2em">胡開文一首</p>
</li>

<li><p style="margin-left:2em">陳調鼎一首</p>
</li>

<li><p style="margin-left:2em">吳之鯨二首</p>
</li>

<li><p style="margin-left:2em">吳伯與二首</p>
</li>

<li><p style="margin-left:2em">龔立本一首</p>
</li>

<li><p style="margin-left:2em">李縠四首</p>
</li>

<li><p style="margin-left:2em">張維一首</p>
</li>

<li><p style="margin-left:2em">李燁然一首</p>
</li>

<li><p style="margin-left:2em">徐文龍一首</p>
</li>

<li><p style="margin-left:2em">陳[樊-大+心]德一首</p>
</li>

<li><p style="margin-left:2em">沈煥然一首</p>
</li>

<li><p style="margin-left:2em">徐㣧翓三首</p>
</li>

<li><p style="margin-left:2em">徐㣧翹三首</p>
</li>

<li><p style="margin-left:2em">徐㣧翀二首</p>
</li>

<li><p style="margin-left:2em">李玉虬一首</p>
</li>

<li><p style="margin-left:2em">王祺一首</p>
</li>

<li><p style="margin-left:2em">王福貞一首</p>
</li>

<li><p style="margin-left:2em">馮維坤一首</p>
</li>

<li><p style="margin-left:2em">戈汕一首</p>
</li>

<li><p style="margin-left:2em">陳繼儒一首</p>
</li>

<li><p style="margin-left:2em">王之傑一首</p>
</li>

<li><p style="margin-left:2em">宋奎光五首</p>
</li>

<li><p style="margin-left:2em">周光祚一首</p>
</li>

<li><p style="margin-left:2em">張之采一首</p>
</li>
</ul></li>
</ul><p style="margin-left:0em;text-indent:2em">卷之十目錄終</p>
</div>
<p class='juan'>徑山志卷之十</p><p class="byline">汶上李燁然刪定</p><p class="byline">海陽徐文龍、鹿城陳[樊-大+心]德訂</p><p class="byline">虞山宋奎光輯</p>
<div class='div-other'><a id='mulu545' />
<p class='h1'>名什</p>
<div class='div-other'><a id='mulu546' /><p class="byline">張<span class='corr'>祜</span><span class='note-inline'>(字承吉，<span class='corr'>清</span>河人，五言律一首)</span></p>
<div class='div-other'><a id='mulu547' />
<p class='h3'>題徑山大覺禪師影堂</p>
<div class="lg regular" style="margin-left:0em;"><div class='lg-row'>超然彼岸人　一徑謝微塵　見相即非相　觀身豈是身　空門性未滅　舊里化猶新</div>
<div class='lg-row'>謾指空中影　誰言影似真</div>
</div></div></div>
<div class='div-other'><a id='mulu548' /><p class="byline">蘓軾<span class='note-inline'>(字子瞻，睂山人，古律八首)</span></p>
<div class='div-other'><a id='mulu549' />
<p class='h3'>游徑山</p><p style="margin-left:0em;text-indent:0em;" class="lg-abnormal"><div class='lg-row'>眾峰來自天目山　勢若駿馬奔平川　中途勒破千里足　金鞍玉鐙相回旋</div>
<div class='lg-row'>人言山住水亦住　下有萬古蛟龍淵</div>
<div class='lg-row'>道人天眼識王氣　結茅宴坐荒山顛　精誠貫山石為裂　天女下試顏如蓮</div>
<div class='lg-row'>寒窗暖足來朴握　夜鉢咒水降蜿蜒</div>
<div class='lg-row'>雪睂老人來叩門　願為弟子長叅禪　邇來廢興三百載　奔走吳會輸金錢</div>
<div class='lg-row'>飛樓湧殿壓山破　朝鐘莫皷驚龍眠</div>
<div class='lg-row'>晴空偶見浮海蜃　落日下數投村鳶　有生共處覆載內　擾擾膏火同烹煎</div>
<div class='lg-row'>近來愈覺世路隘　每到寛處差安便</div>
<div class='lg-row'>嗟余老矣百事廢　却尋舊學心汒然　問龍乞水歸洗眼　欲看細字消殘年</div>
</p></div>
<div class='div-other'><a id='mulu550' />
<p class='h3'>再游徑山</p><p style="margin-left:0em;text-indent:0em;" class="lg-abnormal"><div class='lg-row'>老人登山汗如濯　到山困睡呼不覺　覺來五鼓日三竿　始信孤雲天一握</div>
<div class='lg-row'>平生未省涉艱險　兩足慣曾行犖确</div>
<div class='lg-row'>含暉亭上望東溟　凌霄峰頭挹南嶽　自愛絲杉翠絲亂　誰見玉芝紅玉琢</div>
<div class='lg-row'>白雲何事任來往　明月長圓無晦朔</div>
<div class='lg-row'>塚上雞鳴猶憶欽　山前舞鳳遙徵璞　雪窗馴兎元不死　烟嶺孤猿苦難捉</div>
<div class='lg-row'>從來白足傲死生　不怕黃巾把刀槊</div>
<div class='lg-row'>榻上雙痕凜然在　劒頭一吷誰能角　嗟我昬頑晚聞道　與世齟齬空多學</div>
<div class='lg-row'>靈水先除眼界花　清詩為洗心源濁</div>
<div class='lg-row'>騐人屢欲逃競病　禪老但喜聞剝啄　此生更得幾回來　從今有暇無辭數</div>
</p></div>
<div class='div-other'><a id='mulu551' />
<p class='h3'>寄澄慧大師</p><p style="margin-left:0em;text-indent:0em;" class="lg-abnormal"><div class='lg-row'>我昔曾為徑山客　至今詩筆餘山色　師住此山三十年　妙語應須得山骨</div>
<div class='lg-row'>谿城六月水雲蒸　飛蚊猛㨗如花鷹</div>
<div class='lg-row'>羨師方丈冰雪冷　蘭骨不動長明燈　山中故人知我至　爭來問訊今何似</div>
<div class='lg-row'>為言百事不如人　兩眼尚能看細字</div>
</p></div>
<div class='div-other'><a id='mulu552' />
<p class='h3'>初自徑山歸述古召飲介亭以病先起</p><p style="margin-left:0em;text-indent:0em;" class="lg-abnormal"><div class='lg-row'>西風初作十分凉　喜見新橙透甲香　遲暮賞心驚節物　登臨病眼怯秋光</div>
<div class='lg-row'>慣眠處士雲庵裏　倦醉佳人錦瑟傍</div>
<div class='lg-row'>猶有夢回清興在　臥聞歸路樂聲長</div>
</p></div>
<div class='div-other'><a id='mulu553' />
<p class='h3'>次韵和楊次公惠徑山龍井水<span class='note-inline'>(水洗病眼有効)</span></p><p style="margin-left:0em;text-indent:0em;" class="lg-abnormal"><div class='lg-row'>漏盡雞號厭夜行　年來小噐溢瓶罌　棄官縱未歸東海　罷郡猶堪作水衡</div>
<div class='lg-row'>幻色將空眼先暗　勝遊無暇脚殊輕</div>
<div class='lg-row'>徒煩遠致龍淵水　寧復臨池似伯英</div>
</p></div>
<div class='div-other'><a id='mulu554' />
<p class='h3'>與周長官、李秀才游徑山（二首）</p></div>
<div class='div-other'><a id='mulu555' /><p style="margin-left:0em;text-indent:0em;" class="lg-abnormal"><div class='lg-row'>少年飲紅裙　酒盡推不去　呼來徑山下　試與洗塵霧　癡馬惜鄣泥　臨流不肯渡</div>
<div class='lg-row'>獨有汝南君　從我無朝莫　肯將紅塵脚　暫著白雲履</div>
<div class='lg-row'>嗟我與世人　何異笑百步　功名一破甑　棄置何用顧</div>
<div class='lg-row'>更憑陶靖節　往問征夫路</div>
</p></div>
<div class='div-other'><a id='mulu556' />
<p class='h3'>其二</p><p style="margin-left:0em;text-indent:0em;" class="lg-abnormal"><div class='lg-row'>龍亦戀故居　百年尚來去　至今雨雹夜　殿閣風纏霧　而我棄鄉國　大江忘北渡</div>
<div class='lg-row'>便欲此山前　築室安庭莫　又恐大幽獨　歲晚霜入屨</div>
<div class='lg-row'>同游得李生　仄足隨蹇步　孤明不自愛　臨老啓三顧</div>
<div class='lg-row'>吾歸便却掃　誰踏門外路</div>
</p></div>
<div class='div-other'><a id='mulu557' />
<p class='h3'>徑山道中次韵答周長官兼贈蘓寺丞</p><p style="margin-left:0em;text-indent:0em;" class="lg-abnormal"><div class='lg-row'>年來戰紛華　漸覺夫子勝　欲求五畒宅　洒掃樂清淨　學道恨日淺　問禪慙聽熒</div>
<div class='lg-row'>聊為山水行　遂此麋鹿性　獨游吾未果　覓伴誰復聽</div>
<div class='lg-row'>吾宗古道直　窮達付前定　餔糟醉方熟　洒面呼不醒</div>
<div class='lg-row'>奈何效燕蝠　屢欲爭晨[宴-女+六]　不如從我游　高論發犀柄</div>
<div class='lg-row'>溪南渡橫木　山寺稱小徑　幽尋杳兹始　歸路微月映</div>
<div class='lg-row'>南望功臣山　雪外盤飛磴　三更渡錦水　再宿留石鏡</div>
<div class='lg-row'>緬懷周與李　能作洛生詠　明朝二子至　詩律嚴號令</div>
<div class='lg-row'>籃輿置紙筆　得句輕千乗　玲瓏最奇秀　名實巧相稱</div>
<div class='lg-row'>九仙更幽絕　笑語千山應　空巖側破甕　飛溜洒浮磬</div>
<div class='lg-row'>山前見虎跡　候吏鐃鼓競　我生本囏奇　塵土滿釡甑</div>
<div class='lg-row'>山禽與野獸　知我久蹭蹬　笑謂候吏還　禦虎吾有命　經山雖云遠　行李稍可併</div>
<div class='lg-row'>頗訝王子猷　忽起山陰興　但報菊花開　吾當理歸艇</div>
</p></div></div>
<div class='div-other'><a id='mulu558' /><p class="byline">蘓轍<span class='note-inline'>(字子由，睂山人，七言古一首)</span></p>
<div class='div-other'><a id='mulu559' />
<p class='h3'>游徑山和東坡韻</p><p style="margin-left:0em;text-indent:0em;" class="lg-abnormal"><div class='lg-row'>去年渡江愛吳山　忽忘蜀道輕秦川　錢塘後到山最勝　下枕湖水相縈旋</div>
<div class='lg-row'>坐疑吳會無復有　扁舟屢到凌深淵</div>
<div class='lg-row'>今秋復入徑山寺　勢壓眾嶺皆迷顛　連峰杳嶂不知數　重重相挹如青蓮</div>
<div class='lg-row'>散為雲霧翳星斗　聚作潭井藏蛇蜒</div>
<div class='lg-row'>欽公未到人絕跡　千里受記來安禪　荒村草野置茅舍　坐令海賈投金錢</div>
<div class='lg-row'>至今傳法破煩惱　飽食過寮宐安眠</div>
<div class='lg-row'>解裝投錫不復去　紛紛四合投烏鳶　或言處此猶未遠　海上人少無煩煎</div>
<div class='lg-row'>天台雁蕩最深杳　水秀石瘦猶清便</div>
<div class='lg-row'>青山獨往無不可　論說好醜徒紛然　終當直去無遠近　藤鞋竹杖聊窮年</div>
</p></div></div>
<div class='div-other'><a id='mulu560' /><p class="byline">范仲淹<span class='note-inline'>(字希文，蘓州人，七言古一首)</span></p>
<div class='div-other'><a id='mulu561' />
<p class='h3'>送圓悟粹禪師入徑山</p><p style="margin-left:0em;text-indent:0em;" class="lg-abnormal"><div class='lg-row'>觀水莫觀汚池水　汚池之水魚鱉卑　登山莫登迤邐山　迤邐之山草木稀</div>
<div class='lg-row'>觀水須觀滄溟廣　登山須登泰山上</div>
<div class='lg-row'>所得不淺所見高　功夫用盡非徒勞　南方幸有選佛地　好向其中尋妙旨</div>
<div class='lg-row'>他年盛噐整頺綱　不負男兒出家志</div>
<div class='lg-row'>大丈夫　休擬議　豈為虛名滅身計　百年隨分覺無多　莫破光陰暗添歲</div>
<div class='lg-row'>城都况是繁華國　打破只因花酒惑　吾師幸是出家兒　肻隨齷齪同埋沒</div>
<div class='lg-row'>吾師幸有虹霓志　何事躊躕溺泥水</div>
<div class='lg-row'>豈不見　吞舟之魚不隱卑流　合抱之木不生丹丘</div>
<div class='lg-row'>大鵬一展九萬里　豈同春岸飛沙鷗　何如急駕千里驥　莫學鷦鷯戀一枝</div>
<div class='lg-row'>直饒講得千經論　也落禪家第二機</div>
<div class='lg-row'>白雲長是懸高臺　莫罩朝籠不暫開　為慰蒼生霖雨望　等閒依舊出山來</div>
<div class='lg-row'>又不見　荊山有玉名瓊瑤　良工未遇居蓬蒿</div>
<div class='lg-row'>當時若不離荊楚　怎得連城倍價高</div>
</p></div></div>
<div class='div-other'><a id='mulu562' /><p class="byline">晁補之<span class='note-inline'>(字無咎，鉅野人，七言古一首)</span></p>
<div class='div-other'><a id='mulu563' />
<p class='h3'>遊徑山</p><p style="margin-left:0em;text-indent:0em;" class="lg-abnormal"><div class='lg-row'>盤崖繞壑步步高　僕痡馬乏游人勞　五峰崛起干雲霄　眾山奔走爭來朝</div>
<div class='lg-row'>我行直欲犯星杓　意徹絕頂纔山腰</div>
<div class='lg-row'>松間鳥語如相招　仰見白塔當林梢　擔攜上下若桔橰　路窮飛栖鬱岧嶢</div>
<div class='lg-row'>欽翁未來蔽菅茅　山精木恠惟遊遨</div>
<div class='lg-row'>麏馳虺竄猩鼯跳　靈景晦昧何由昭　忽然飛錫從江[自/本]　探窮不憚東峰遙</div>
<div class='lg-row'>曲腰丈夫白絲袍　再拜巖前風雹飄</div>
<div class='lg-row'>三百年來響鐘鐃　閩商海賈轉金刀　直欄紅牖山週遭　晨叅夜諷聲嘈嘈</div>
<div class='lg-row'>碧山紫栢羅旌旄　高深六月忘炎熇</div>
<div class='lg-row'>明月庵前醉濁醪　白雲峰頂瞰若郊　鵞毛一點錢塘潮　越王宮閣如累樵</div>
<div class='lg-row'>臨之股慄精魄超　歸不得寐心搖搖</div>
<div class='lg-row'>含暉孤亭立嶤崤　此地覽景尤難逃　五更月落禽嘲嘲　陽烏欲上海雲燒</div>
<div class='lg-row'>晦明變化不終朝　儵忽陰陽狀莫描</div>
<div class='lg-row'>夜闌燈清雨飄瀟　偶坐兩客論幻泡　探玄窮妙窺寂寥　破除萬事與絲毫</div>
<div class='lg-row'>不奈詩思猶强豪　歸時日沒紅霞銷</div>
<div class='lg-row'>荒崖老木山蟬號</div>
</p></div></div>
<div class='div-other'><a id='mulu564' /><p class="byline">陸游<span class='note-inline'>(字務觀，號放翁，山陰人，絕律二首)</span></p>
<div class='div-other'><a id='mulu565' />
<p class='h3'>呈松源禪師</p><p style="margin-left:0em;text-indent:0em;" class="lg-abnormal"><div class='lg-row'>幾度驅車入帝京　逢僧一例眼雙青　今朝始覺禪家別　說有談空要眼聽</div>
</p></div>
<div class='div-other'><a id='mulu566' />
<p class='h3'>哭塗毒禪師</p><p style="margin-left:0em;text-indent:0em;" class="lg-abnormal"><div class='lg-row'>岌岌龍門萬仞傾　翩翩隻影又西行　塵侵白拂䋲牀冷　露滴青松卵塔成</div>
<div class='lg-row'>遙想再來非四大　尚應相見話三生</div>
<div class='lg-row'>放翁大欠修行力　未免人間愴別情</div>
</p></div></div>
<div class='div-other'><a id='mulu567' /><p class="byline">范至能<span class='note-inline'>(號石湖，古律絕三首)</span></p>
<div class='div-other'><a id='mulu568' />
<p class='h3'>凌霄庵</p><p style="margin-left:0em;text-indent:0em;" class="lg-abnormal"><div class='lg-row'>峰頭非塵寰　一舍誰所茇　軒睂玉霄近　按指沙界豁　萬山紛累塊　眾水渺聚沫</div>
<div class='lg-row'>來雲觸石廻　去烏墮烟沒　向無超俗緣　兹路詎可越</div>
<div class='lg-row'>偕行木上座　同我證解脫</div>
</p></div>
<div class='div-other'><a id='mulu569' />
<p class='h3'>題徑山寺樓</p>
<div class="lg regular" style="margin-left:0em;"><div class='lg-row'>落日蒼汒水　捫星縹緲樓　神光來燭夜　壽木不知秋　海內五峰秀　天涯雙徑游</div>
<div class='lg-row'>愛山吾欲住　衰病嬾乗流</div>
</div></div>
<div class='div-other'><a id='mulu570' />
<p class='h3'>傾蓋亭</p><p style="margin-left:0em;text-indent:0em;" class="lg-abnormal"><div class='lg-row'>萬山羅立翠雲幢　嫋嫋時聞晚炊香　山下行人塵撲面　誰知世界有清涼</div>
</p></div></div>
<div class='div-other'><a id='mulu571' /><p class="byline">徐敏<span class='note-inline'>(七言古一首)</span></p>
<div class='div-other'><a id='mulu572' />
<p class='h3'>贈癡絕禪師</p><p style="margin-left:0em;text-indent:0em;" class="lg-abnormal"><div class='lg-row'>癡絕有庵不肯住　弄月挑雲徑山去　地水火風分裂時　親書贈子黃葛布</div>
<div class='lg-row'>蛻封讀罷咽無語　會得龍鬚能避暑</div>
<div class='lg-row'>豈知玉骨本清涼　書則珍藏布不取　源老忽踏幽深路　道在隔山遙望處</div>
<div class='lg-row'>巨帙已載爛葛藤　何堪又送閒家具</div>
<div class='lg-row'>開眼一看笑呵呵　猶有這個可奈何　來而不往非世法　　聊效芹忱愧不多</div>
<div class='lg-row'>兩角茶　十袋麪　寶缾飛錢五十萬　虔心獻此一瓣香　奉為禪師作清薦</div>
<div class='lg-row'>且問先師來不來　玉山庵頂白雲開</div>
<div class='lg-row'>更煩大眾打圓相　撥取青蓮火裏灰</div>
</p></div></div>
<div class='div-other'><a id='mulu573' /><p class="byline">張翥<span class='note-inline'>(字仲舉，號蛻庵，五言律一首)</span></p>
<div class='div-other'><a id='mulu574' />
<p class='h3'>題大慧禪師塔</p>
<div class="lg regular" style="margin-left:0em;"><div class='lg-row'>大慧談經地　林園即給孤　鑿雲藏舍利　鞭石起浮圖　風鐸時喧寂　天燈忽有無</div>
<div class='lg-row'>沙門每來此　三繞作曩謨</div>
</div></div></div>
<div class='div-other'><a id='mulu575' /><p class="byline">趙緯<span class='note-inline'>(荊南人，五言古一首)</span></p>
<div class='div-other'><a id='mulu576' />
<p class='h3'>贈敬庵禪師</p><p style="margin-left:0em;text-indent:0em;" class="lg-abnormal"><div class='lg-row'>西來有妙義　了悟在真積　莊師善學人　味道如雜績　平生物與我　何曾自栽植</div>
<div class='lg-row'>往年住錫山　蜚聲振叢席　初如出鉢龍　晚會投林翮</div>
<div class='lg-row'>拂袖返故居　杜門絕塵跡　徑山席再興　寶雨絢金碧</div>
<div class='lg-row'>願言出焚修　上以酬聖澤</div>
</p></div></div>
<div class='div-other'><a id='mulu577' /><p class="byline">行素生<span class='note-inline'>(不詳姓氏，松江人，七言律一首)</span></p>
<div class='div-other'><a id='mulu578' />
<p class='h3'>嘉禾天寧遇敬菴禪師</p><p style="margin-left:0em;text-indent:0em;" class="lg-abnormal"><div class='lg-row'>邂后高僧老敬庵　幸同鄉土話江南　宦情客思慚馳逐　法道宗綱喜遍叅</div>
<div class='lg-row'>我已此山思慧遠　君今何處見瞿曇</div>
<div class='lg-row'>幾時卓錫雲間路　茗椀熏爐接笑談</div>
</p></div></div>
<div class='div-other'><a id='mulu579' /><p class="byline">朱全<span class='note-inline'>(嘉禾人，七言律一首)</span></p>
<div class='div-other'><a id='mulu580' />
<p class='h3'>金溪重逢敬庵禪師遽別</p><p style="margin-left:0em;text-indent:0em;" class="lg-abnormal"><div class='lg-row'>喜遂重逢說故鄉　那堪遽別思偏長　江湖縱有三生石　歲月難禁兩髩霜</div>
<div class='lg-row'>晚渡歸舟過檇李　春山卓錫到餘杭</div>
<div class='lg-row'>遙知後夜相思處　人在深林石竹房</div>
</p></div></div>
<div class='div-other'><a id='mulu581' /><p class="byline">虞集<span class='note-inline'>(字伯生，臨川人，七言律一首)</span></p>
<div class='div-other'><a id='mulu582' />
<p class='h3'>送見心上人之徑山</p><p style="margin-left:0em;text-indent:0em;" class="lg-abnormal"><div class='lg-row'>臺山驀直勿岐差　雙徑峰前路不賖　若有劒光衝北斗　更愁帆影落誰家</div>
<div class='lg-row'>曲江水暖花千樹　古道秋高月一槎</div>
<div class='lg-row'>記取題詩相送處　鷺鶿和雪立蘆花</div>
</p></div></div>
<div class='div-other'><a id='mulu583' /><p class="byline">高啟<span class='note-inline'>(字季迪，蘓州人，七言律一首)</span></p>
<div class='div-other'><a id='mulu584' />
<p class='h3'>和復見心簡季潭泐公</p><p style="margin-left:0em;text-indent:0em;" class="lg-abnormal"><div class='lg-row'>高堂鐘鼓毒龍驚　曾布袈裟海上城　廬岳禪師傳法印　道園學士許詩名</div>
<div class='lg-row'>幾趋北闕瞻天近　獨坐南屏對月明</div>
<div class='lg-row'>書到喜聞雙徑老　雨花新散滿瑤京</div>
</p></div></div>
<div class='div-other'><a id='mulu585' /><p class="byline">張羽<span class='note-inline'>(字來儀，五言律一首)</span></p>
<div class='div-other'><a id='mulu586' />
<p class='h3'>徑山夜坐聞鐘</p>
<div class="lg regular" style="margin-left:0em;"><div class='lg-row'>凉風生毛骨　天高露滿空　二十三年事　一百八聲鐘　絕頂人不到　此心誰與同</div>
<div class='lg-row'>凭欄發孤嘆　宿鳥起長松</div>
</div></div></div>
<div class='div-other'><a id='mulu587' /><p class="byline">習懷清<span class='note-inline'>(清江人，五言古一首)</span></p>
<div class='div-other'><a id='mulu588' />
<p class='h3'>贈月江禪師</p><p style="margin-left:0em;text-indent:0em;" class="lg-abnormal"><div class='lg-row'>雙徑極幽邃　中有招提隱　淨公慧遠流　住山不出影　夜吟蘿月寒　晝臥松雪冷</div>
<div class='lg-row'>夙心諧善緣　滿腔盡春景　禪學既已精　儒行亦深省</div>
<div class='lg-row'>何日再相從　為師挈裘領</div>
</p></div></div>
<div class='div-other'><a id='mulu589' /><p class="byline">侯復<span class='note-inline'>(雲中人，七言古一首)</span></p>
<div class='div-other'><a id='mulu590' />
<p class='h3'>上月江師</p><p style="margin-left:0em;text-indent:0em;" class="lg-abnormal"><div class='lg-row'>徑山山下江水流　白雲常鎻禪關幽　高僧臥山久不出　六朝應詔來皇州</div>
<div class='lg-row'>香街紫陌留不住　又言飛錫東歸去</div>
<div class='lg-row'>雲散天空江水流　一輪月挂珊瑚樹</div>
</p></div></div>
<div class='div-other'><a id='mulu591' /><p class="byline">陳道亨<span class='note-inline'>(嘉禾人，七言律一首)</span></p>
<div class='div-other'><a id='mulu592' />
<p class='h3'>登凌霄峰</p><p style="margin-left:0em;text-indent:0em;" class="lg-abnormal"><div class='lg-row'>凌霄峰頭烟霧深　野水虛閣此登臨　長藤古木有佳興　翠壁丹崖生壯吟</div>
<div class='lg-row'>飛瀑灑空千樹濕　白雲籠日萬山陰</div>
<div class='lg-row'>來叅玉版春雷後　又見森梢橫出林</div>
</p></div></div>
<div class='div-other'><a id='mulu593' /><p class="byline">邵經邦<span class='note-inline'>(七言古一首)</span></p>
<div class='div-other'><a id='mulu594' />
<p class='h3'>游徑山</p><p style="margin-left:0em;text-indent:0em;" class="lg-abnormal"><div class='lg-row'>素望山巔倚如掌　㞧乩奇穴來天上　徑山不比天目高　猶能放眼延蕭爽</div>
<div class='lg-row'>瀛洲只在海東邊　長江一瀉何汒然</div>
<div class='lg-row'>天吳蹴水雪山擁　鵬鳥搏風寉背連　芒鞋蹋徧雲縹緲　千山萬水何時了</div>
<div class='lg-row'>笑踞芙蓉最上頭　指點乾坤一時小</div>
<div class='lg-row'>五峰拔翠碧雲封　淵泉湧出金蓮丰　錫鉢遺來降水恠　袈裟挂處收蒼龍</div>
<div class='lg-row'>瑤華種種莊嚴境　遂使名山失真靜</div>
<div class='lg-row'>何似崑崙未鑿開　不驚龍象猶天幸　我欲乗槎問漢津　三山敻隔蓬壼春</div>
<div class='lg-row'>蹔栖佛日窮清賞　自入空門避世塵</div>
<div class='lg-row'>飄飄如在神仙宅　夜半披衣坐盤石　同攀皓月訪古松　要識玄星倚蒼栢</div>
<div class='lg-row'>白雲盡掩下方同　咫尺難論萬里通</div>
<div class='lg-row'>毒龍帶角懸岑塔　鐵騎空嘶萬木風　玉堂真筆龍蛇勢　淨掃鳩壇散胸次</div>
<div class='lg-row'>可憐興盡一代宮　惟勒豐碑兩行字</div>
<div class='lg-row'>寒霜裂竹嘯聲哀　不見玄猿獨倚臺　千古禪心無此寂　百年浩氣湧如雷</div>
<div class='lg-row'>回頭獨看三花樹　霧滅荒山斷歸路</div>
<div class='lg-row'>扶桑已出鴉背紅　博得浮生此真趣　腐儒出處皆聲名　大游不似維那行</div>
<div class='lg-row'>任他喝石千年在　不及朝陽一鳳鳴</div>
</p></div></div>
<div class='div-other'><a id='mulu595' /><p class="byline">邵經濟<span class='note-inline'>(號心齋，仁和人，七言古一首)</span></p>
<div class='div-other'><a id='mulu596' />
<p class='h3'>游徑山</p><p style="margin-left:0em;text-indent:0em;" class="lg-abnormal"><div class='lg-row'>吾聞弱水之上蓬萊山　雲霞縹緲非人寰　鵬翮三千水一息　鰲背萬仞那能攀</div>
<div class='lg-row'>壯懷踏遍天目路　羽翼騫風失鴛鷺</div>
<div class='lg-row'>自泛蓬萊只此山　誰知雙徑迷烟樹　複磴懸崖霄漢開　杜蘅薜荔相依偎</div>
<div class='lg-row'>晴雲不負看山眼　落日何孤泛斗杯</div>
<div class='lg-row'>雙徑山高出林杪　回首千山萬山小　蜀棧崎嶇鳥道廻　秦關崱屴羊膓繞</div>
<div class='lg-row'>五峰返照岳蓮紅　峰頭撫掌摩長空</div>
<div class='lg-row'>江光不遠一線落　雲氣常隨萬里同　鐘鳴磬發迎天馬　袈裟倒曳胡為者</div>
<div class='lg-row'>寶華莊嚴禮世尊　不知佛日身三捨</div>
<div class='lg-row'>我尋佛祖問真源　慧力禪機到處存　鉢水倒翻天北極　石崖喝墮海東門</div>
<div class='lg-row'>龍湫奫奫泉滴滴　云是真伽親卓錫</div>
<div class='lg-row'>古來滄海幾桑田　恠底禪家說空寂　放生池上蜿蜒多　飛躍鳶魚石未磨</div>
<div class='lg-row'>吾道千年常活潑　返生誰復知枯螺</div>
<div class='lg-row'>靈雞塚高去天尺　復爾盟壇悲赤幘　也應羽化出塵埃　曾似巖頭空抵擲</div>
<div class='lg-row'>駕幸空門喝石高　天章御墨揮秋毫</div>
<div class='lg-row'>不思北狩飄零後　空復南都霄漢勞　光矅三台囬四極　雨積亭烟風剝泐</div>
<div class='lg-row'>可惜當年龍劒文　都隨蔓草無顏色</div>
<div class='lg-row'>豈能步月下林[自/本]　露液霜華點髩毛　月到中天明宇宙　風生渤海見波濤</div>
<div class='lg-row'>坐覺高寒刺詩骨　臨風便欲搏霜翼</div>
<div class='lg-row'>翛然輕舉絕紛囂　明霞可飡石可食　舊聞蘓子愛逃禪　玉堂素簡青雲鐫</div>
<div class='lg-row'>好是叅禪叅不破　蒼烟空鎻墨花鮮</div>
<div class='lg-row'>我來高揭叅禪手　笑倚天空擊瓦缶　珮環蒼碧光陸離　綰結龍絲燭牛斗</div>
<div class='lg-row'>環秀窗前凝曉霜　朝陽峰頭熹晨光</div>
<div class='lg-row'>布袍白幘坐天上　赤日紅雲望帝鄉　再歌天寳更豐芑　六龍永馭千百祀</div>
<div class='lg-row'>蓬萊弱水一荒唐　笑託山花識仙址</div>
</p></div></div>
<div class='div-other'><a id='mulu597' /><p class="byline">張復陽<span class='note-inline'>(七言律一首)</span></p>
<div class='div-other'><a id='mulu598' />
<p class='h3'>題徑山</p><p style="margin-left:0em;text-indent:0em;" class="lg-abnormal"><div class='lg-row'>石徑縈紆出薜蘿　諸峰環拱勢嵳峩　舉頭便覺天顔近　極目還知地界多</div>
<div class='lg-row'>西北雲來燕雨露　東南潮湧浙江河</div>
<div class='lg-row'>振衣直上高峰頂　苔蝕穹碑手自摩</div>
</p></div></div>
<div class='div-other'><a id='mulu599' /><p class="byline">徐渭<span class='note-inline'>(字文長，山陰人，五言律一首)</span></p>
<div class='div-other'><a id='mulu600' />
<p class='h3'>化城寺</p>
<div class="lg regular" style="margin-left:0em;"><div class='lg-row'>方引主人轄　轉為山寺嬉　門深當水盡　路曲入松移　破鐸搖簷鴿　寒萍蔽澡龜</div>
<div class='lg-row'>過溪無虎嘯　枉送遠禪師</div>
</div></div></div>
<div class='div-other'><a id='mulu601' /><p class="byline">王洪、王畿、王澍、王沂</p>
<div class='div-other'><a id='mulu602' />
<p class='h3'>夜坐徑山松源樓聯句</p><p style="margin-left:0em;text-indent:0em;" class="lg-abnormal"><div class='lg-row'>高燈喜雨坐僧樓　共話茶杯意更幽<span class='note-inline'>(洪句)</span>　萬丈龍潭飛瀑倒　五峰寉樹濕雲收<span class='note-inline'>(畿句)</span></div>
<div class='lg-row'>碑含御製侵苔碧　徑啓曇花拂曙秋<span class='note-inline'>(澍句)</span></div>
<div class='lg-row'>還擬凌霄好風月　海門東望大江流<span class='note-inline'>(沂句)</span></div>
</p></div></div>
<div class='div-other'><a id='mulu603' /><p class="byline">方九敘<span class='note-inline'>(錢塘人，七言律一首)</span></p>
<div class='div-other'><a id='mulu604' />
<p class='h3'>遊徑山</p><p style="margin-left:0em;text-indent:0em;" class="lg-abnormal"><div class='lg-row'>雲裏五峰環紫翠　空中一徑轉微汒　黃花漸報重陽節　白社遙尋古道塲</div>
<div class='lg-row'>精舍更宐留謝客　玄都何必訪劉郎</div>
<div class='lg-row'>高僧趺化千秋事　獨有靈雞塚樹蒼</div>
</p></div></div>
<div class='div-other'><a id='mulu605' /><p class="byline">方相卿<span class='note-inline'>(邑人，五言律一首)</span></p>
<div class='div-other'><a id='mulu606' />
<p class='h3'>游徑山</p>
<div class="lg regular" style="margin-left:0em;"><div class='lg-row'>名山萬壑裏　迢遞拂雲行　烏下窺藜杖　僧來問姓名　巖花迎日豔　谷樹曳風鳴</div>
<div class='lg-row'>深入無人處　相隨鹿豕盟</div>
</div></div></div>
<div class='div-other'><a id='mulu607' /><p class="byline">周忱<span class='note-inline'>(廬陵人，七言絕一首)</span></p>
<div class='div-other'><a id='mulu608' />
<p class='h3'>徑山寺觀梅</p><p style="margin-left:0em;text-indent:0em;" class="lg-abnormal"><div class='lg-row'>雙徑山前夜月明　寒梢踈蕋影縱橫　禪扉半啓行吟處　人比梅花一樣清</div>
</p></div></div>
<div class='div-other'><a id='mulu609' /><p class="byline">徐銳<span class='note-inline'>(邑人，七言律二首)</span></p>
<div class='div-other'><a id='mulu610' />
<p class='h3'>徑山雪霽</p></div>
<div class='div-other'><a id='mulu611' /><p style="margin-left:0em;text-indent:0em;" class="lg-abnormal"><div class='lg-row'>蜿蜒西來聳更尊　已看銀漢繞崑崙　雪光掩映千峰見　海色微汒一線分</div>
<div class='lg-row'>天曠浮雲蒼狗變　林深陰洞玉龍蹲</div>
<div class='lg-row'>高僧自愛青蓮座　時對梅花靜掩門</div>
</p></div>
<div class='div-other'><a id='mulu612' />
<p class='h3'>其二</p><p style="margin-left:0em;text-indent:0em;" class="lg-abnormal"><div class='lg-row'>籃輿忽度翠微關　行盡雙谿上徑山　日月連珠從地轉　蓬蒿浮玉倚天看</div>
<div class='lg-row'>龍飛鳳舞千支裊　越北吳南兩乳盤</div>
<div class='lg-row'>雪水秪應仙品試　詩篇仍向石林刪</div>
</p></div></div>
<div class='div-other'><a id='mulu613' /><p class="byline">俞景寅<span class='note-inline'>(邑人，五、七言律二首)</span></p>
<div class='div-other'><a id='mulu614' />
<p class='h3'>游徑山十四韻</p><p style="margin-left:0em;text-indent:0em;" class="lg-abnormal"><div class='lg-row'>雙徑通金地　羣峰列寶屏　初登疑窈窕　漸陟覺孤[宴-女+六]　遲日巖頭墮　浮雲岫脚停</div>
<div class='lg-row'>江濤一馬白　海嶠數螺青　杉檜森成靄　樓臺逈逼星</div>
<div class='lg-row'>呼泉流壁罅　咒石劃川形　雞塚封前慧　龍湫雨後腥</div>
<div class='lg-row'>蓮呈真法相　僧誦大乗經　砌石曾過輦　碑殘尚識銘</div>
<div class='lg-row'>竹風飄梵磬　蘿月映禪扄　境寂還心寂　山靈總性靈</div>
<div class='lg-row'>井塵繙舊案　劒吷發新硎　蔡碣苔文繡　蘓池墨色瑩</div>
<div class='lg-row'>漫留詩筆在　千載肯同訂</div>
</p></div>
<div class='div-other'><a id='mulu615' />
<p class='h3'>登凌霄峰</p><p style="margin-left:0em;text-indent:0em;" class="lg-abnormal"><div class='lg-row'>雙徑穿雲上碧霄　憑虚勝覽此偏饒　窗間吳越連三楚　樹飽風霜自六朝</div>
<div class='lg-row'>沙磧寒飛江練白　海門春逐浪花遙</div>
<div class='lg-row'>興餘一嘯狂颷起　歷亂烟霞杖底飄</div>
</p></div></div>
<div class='div-other'><a id='mulu616' /><p class="byline">王澤<span class='note-inline'>(字叔潤，天台人，五言律一首)</span></p>
<div class='div-other'><a id='mulu617' />
<p class='h3'>寄季潭禪師</p>
<div class="lg regular" style="margin-left:0em;"><div class='lg-row'>寶樹香雲合　龍河綠水新　涼多今夏雨　僧少去年人　一騎留京國　孤鴻入塞塵<span class='note-inline'>(師曾出使外國)</span></div>
<div class='lg-row'>西天幾萬里　沙草濶無垠</div>
</div></div></div>
<div class='div-other'><a id='mulu618' /><p class="byline">王守仁<span class='note-inline'>(號陽明，餘姚人，五言律一首)</span></p>
<div class='div-other'><a id='mulu619' />
<p class='h3'>題化城</p>
<div class="lg regular" style="margin-left:0em;"><div class='lg-row'>僧屋烟霏外　山深絕世譁　茶分龍井水　飯帶石田砂　香網雲嵐雜　窗高峰影遮</div>
<div class='lg-row'>林栖無一事　終日弄丹霞</div>
</div></div></div>
<div class='div-other'><a id='mulu620' /><p class="byline">吳擴<span class='note-inline'>(延陵人，五言律四首)</span></p>
<div class='div-other'><a id='mulu621' />
<p class='h3'>游徑山</p></div>
<div class='div-other'><a id='mulu622' />
<div class="lg regular" style="margin-left:0em;"><div class='lg-row'>青雲盤一徑　香靄接諸天　福地靈泉湧　金容慧日懸　塔平餘宋址　松偃記唐年</div>
<div class='lg-row'>願謝塵中跡　[宴-女+六]心證丄禪</div>
</div></div>
<div class='div-other'><a id='mulu623' />
<p class='h3'>其二</p>
<div class="lg regular" style="margin-left:0em;"><div class='lg-row'>幽徑懸青壁　飛淙百道分　澗松交晚翠　谿碓響秋雲　淨域標龍藏　高峰下鹿羣</div>
<div class='lg-row'>自餘林閣興　長嘯倚斜矄</div>
</div></div>
<div class='div-other'><a id='mulu624' />
<p class='h3'>其三</p>
<div class="lg regular" style="margin-left:0em;"><div class='lg-row'>香木懸崖合　流泉石路分　灑空喧瀑布　映日落峰紋　抱子玄猿出　呼雛黃鳥間</div>
<div class='lg-row'>何當迷處所　更入鹿麋羣</div>
</div></div>
<div class='div-other'><a id='mulu625' />
<p class='h3'>其四</p>
<div class="lg regular" style="margin-left:0em;"><div class='lg-row'>古院千峰隔　空堦萬竹分　薜蘿延畫壁　松栢秀蒼雲　落目鴉翻陣　長風寉破羣</div>
<div class='lg-row'>老禪睂覆面　世事不相聞</div>
</div></div></div>
<div class='div-other'><a id='mulu626' /><p class="byline">高得暘<span class='note-inline'>(字孟昱，錢塘人，七言律八首)</span></p>
<div class='div-other'><a id='mulu627' />
<p class='h3'>天掌峰</p><p style="margin-left:0em;text-indent:0em;" class="lg-abnormal"><div class='lg-row'>五峰秀出冠叢林　千載奇稱遇賞音　雲雨自成翻覆手　虛空誰識往來心</div>
<div class='lg-row'>山圍竺國層層玉　地入祗園步步金</div>
<div class='lg-row'>一指儻教歸大道　石頭未怕路嶇嶔</div>
</p></div>
<div class='div-other'><a id='mulu628' />
<p class='h3'>驪珠峰</p><p style="margin-left:0em;text-indent:0em;" class="lg-abnormal"><div class='lg-row'>誰向龍淵發袐藏　遠煩天掌為擎將　四山白月爭秋色　一島紅雲護夜光</div>
<div class='lg-row'>靈鷲斜飛天側畔　陽烏正照地中央</div>
<div class='lg-row'>向來娑竭輸珍玩　在處還應屬上方</div>
</p></div>
<div class='div-other'><a id='mulu629' />
<p class='h3'>浣雲池</p><p style="margin-left:0em;text-indent:0em;" class="lg-abnormal"><div class='lg-row'>偶然鑿破一方苔　雲影中間去又來　本已飄颻離世俗　何煩洗濯絕塵埃</div>
<div class='lg-row'>搗衣溪女花陰合　滌硯山童墨暈開</div>
<div class='lg-row'>智者正為秋水觀　可容凡礫溷靈臺</div>
</p></div>
<div class='div-other'><a id='mulu630' />
<p class='h3'>㵼玉巖</p><p style="margin-left:0em;text-indent:0em;" class="lg-abnormal"><div class='lg-row'>千尺飛流如瀉玉　溠巖新愛得佳名　雷驚石眼分嵐氣　雲走峰腰學水聲</div>
<div class='lg-row'>百折豈辤歸海遠　一生長喜在山青</div>
<div class='lg-row'>浮漚起滅尋常事　慚愧高人眼獨明</div>
</p></div>
<div class='div-other'><a id='mulu631' />
<p class='h3'>雲筆峰</p><p style="margin-left:0em;text-indent:0em;" class="lg-abnormal"><div class='lg-row'>一峰崒嵂直如椽　五色絪縕爛若烟　太華秋高金氣肅　湏彌春煖玉毫圓</div>
<div class='lg-row'>油然亦是無心出　卓爾何曾有字傳</div>
<div class='lg-row'>安得文如燕許手　相期泚露向堯天</div>
</p></div>
<div class='div-other'><a id='mulu632' />
<p class='h3'>娥睂峰</p><p style="margin-left:0em;text-indent:0em;" class="lg-abnormal"><div class='lg-row'>普賢說法西江上　節彼名山具仰瞻　人喜長卿能慕藺　我慚逢世諱稱嚴</div>
<div class='lg-row'>烟供淡掃蘭煤重　月比新彎笋玉纖</div>
<div class='lg-row'>寶閣梵餘聊作供　莫因莫雨始掀簾</div>
</p></div>
<div class='div-other'><a id='mulu633' />
<p class='h3'>雙桂林</p><p style="margin-left:0em;text-indent:0em;" class="lg-abnormal"><div class='lg-row'>雙桂成林開勝域　綠陰夾道閟禪關　芳聯天目東西徑　氣壓淮南大小山</div>
<div class='lg-row'>金粟堆時何粲粲　寶華雨處共斑斑</div>
<div class='lg-row'>覺皇境界容親到　袖取天香散世間</div>
</p></div>
<div class='div-other'><a id='mulu634' />
<p class='h3'>萬菊軒</p><p style="margin-left:0em;text-indent:0em;" class="lg-abnormal"><div class='lg-row'>一軒專為黃花設　富擬人間萬石君　佳本賸從方外得　妙香多在定中聞</div>
<div class='lg-row'>引泉北澗分清露　開徑南山見白雲</div>
<div class='lg-row'>此意欲為知者道　陶翁猶自未離羣<span class='note-inline'>(已上西徑山八詠。)</span></div>
</p></div></div>
<div class='div-other'><a id='mulu635' /><p class="byline">王蒙亨<span class='note-inline'>(號中泉，餘杭人，五言偈一首)</span></p>
<div class='div-other'><a id='mulu636' />
<p class='h3'>捨田入化城寺系之以偈</p><p style="margin-left:0em;text-indent:0em;" class="lg-abnormal"><div class='lg-row'>我田眾生田　誰施誰為受　施受了無別　請問石橋叟</div>
</p></div></div>
<div class='div-other'><a id='mulu637' /><p class="byline">明谷山人<span class='note-inline'>(五言律一首)</span></p>
<div class='div-other'><a id='mulu638' />
<p class='h3'>留別眾僧</p>
<div class="lg regular" style="margin-left:0em;"><div class='lg-row'>草閣廻雙徑　松林帶五峰　秋光淨如水　落日澹高空　僧住翠微裏　客來江浦中</div>
<div class='lg-row'>百年長擾擾　清話幾相逢</div>
</div></div></div>
<div class='div-other'><a id='mulu639' /><p class="byline">胡朝<span class='note-inline'>(號秋江，五言律一首)</span></p>
<div class='div-other'><a id='mulu640' />
<p class='h3'>游徑山</p>
<div class="lg regular" style="margin-left:0em;"><div class='lg-row'>寳馬香車客　披雲謁上方　龍孫依竹長　雀舌散茶香　明月池猶在　靈雞塚獨荒</div>
<div class='lg-row'>古碑蒼蘚合　都是宋文章</div>
</div></div></div>
<div class='div-other'><a id='mulu641' /><p class="byline">良縉<span class='note-inline'>(號賔山，五言律一首)</span></p>
<div class='div-other'><a id='mulu642' />
<p class='h3'>贈淨庵</p>
<div class="lg regular" style="margin-left:0em;"><div class='lg-row'>秋日依雙徑　林寧風不聞　冰心無劫火　金剎入慈雲　懶際風雲會　還尋麋鹿羣</div>
<div class='lg-row'>堦前觀寉舞　清燕共斜矄</div>
</div></div></div>
<div class='div-other'><a id='mulu643' /><p class="byline">陸樹聲<span class='note-inline'>(號平泉，華亭人，七言絕一首)</span></p>
<div class='div-other'><a id='mulu644' />
<p class='h3'>書徑山禪師卷<span class='note-inline'>(時年九十有七)</span></p><p style="margin-left:0em;text-indent:0em;" class="lg-abnormal"><div class='lg-row'>淛西獅窟首名山　竹箆曾過妙喜關　八十七燈無晝夜　一光東照老人顏</div>
</p></div></div>
<div class='div-other'><a id='mulu645' /><p class="byline">嚴大紀<span class='note-inline'>(字汝肅，餘姚人，七言律一首)</span></p>
<div class='div-other'><a id='mulu646' />
<p class='h3'>徑山靜室信宿</p><p style="margin-left:0em;text-indent:0em;" class="lg-abnormal"><div class='lg-row'>偶出風塵坐翠微　幽奇晨夕在山扉　林開鳥帶栖雲去　石潤龍含剩雨歸</div>
<div class='lg-row'>莫問茅荊非別業　即看蘿薜是初衣</div>
<div class='lg-row'>却嫌樵[監-皿+立]驚相識　未遣猿鼯共息機</div>
</p></div></div>
<div class='div-other'><a id='mulu647' /><p class="byline">沈季文<span class='note-inline'>(號太素，吳江人，七言絕一首)</span></p>
<div class='div-other'><a id='mulu648' />
<p class='h3'>過寂照庵</p><p style="margin-left:0em;text-indent:0em;" class="lg-abnormal"><div class='lg-row'>蘭若蕭踈夕照間　碧雲黃葉滿秋山　逢僧為說無生法　喝石巖前帶月還</div>
</p></div></div>
<div class='div-other'><a id='mulu649' /><p class="byline">沈瓉<span class='note-inline'>(號定庵，吳江人，古律五首)</span></p>
<div class='div-other'><a id='mulu650' />
<p class='h3'>游徑山訪鎧公</p>
<div class='div-other'><a id='mulu651' />
<div class="lg regular" style="margin-left:0em;"><div class='lg-row'>漸遠招提境　猶聞谷鳥啼　雪深僧欲定　花發客將迷　野町清泉繞　空林倦馬嘶</div>
<div class='lg-row'>何年悟禪理　得意忘筌蹄</div>
</div></div>
<div class='div-other'><a id='mulu652' />
<p class='h4'>其二</p>
<div class="lg regular" style="margin-left:0em;"><div class='lg-row'>祇園千畒廢　野竹遍荒陂　雀啄草花子　風鳴桑樹枝　日光含舍利　山影界毘尼</div>
<div class='lg-row'>若問蓮花塔　今當地湧時</div>
</div></div></div>
<div class='div-other'><a id='mulu653' />
<p class='h3'>游徑山長歌</p><p style="margin-left:0em;text-indent:0em;" class="lg-abnormal"><div class='lg-row'>四日臥櫂清溪河　悵望游侶無人過　浩然乗月放歸艇　櫂聲已入滄浪歌</div>
<div class='lg-row'>竝河冒暗呼不已　僧偕行者來山坡</div>
<div class='lg-row'>從昏達旦足重研　衝虎夜行肩負戈　謂言諸客盡入寺　取道郊區登雲窩</div>
<div class='lg-row'>聞言一笑却轉柁　有纜仍繫桑林柯</div>
<div class='lg-row'>匋丁躑躅耻駕輿　久不跨馬今乗騾　疾馳不覺三十里　輕雷挾雨成滂沱</div>
<div class='lg-row'>寓樓小憇遂淹宿　客衾夜藉谿簰簑</div>
<div class='lg-row'>詰朝雲氣尚黯淡　已報東旭呈青螺　藂篁高下浚谷杳　雙徑迤[這-言+里]千峰羅</div>
<div class='lg-row'>巍宮遠接宋香火　異境肇開唐巖阿</div>
<div class='lg-row'>數百年來八十祖　今何寥落昔何多　丹青剝落榱棟朽　扶傾起廢非人何</div>
<div class='lg-row'>此來匪直事游眺　為奉龍象倡檀那</div>
<div class='lg-row'>禪林况多梓里彥　清淡微笑皆磋磨　慚余頑鈍不受琢　恍若聾瞶驚靈鼉</div>
<div class='lg-row'>塵勞擾擾竟何事　要當拂袖棲雲蘿</div>
<div class='lg-row'>五人同行一人住　勦絕家事稱頭陀　燈前三歎重自省　赤幟在望猶蹉跎</div>
<div class='lg-row'>出門步步惜風景　浮蹤行復隨蓬料</div>
<div class='lg-row'>願與山林訂新約　歲一再至誰見訶　焚香洗鉢畢吾事　此生豈復思其他</div>
</p></div>
<div class='div-other'><a id='mulu654' />
<p class='h3'>佛殿上梁赴禮拜晚至有述</p><p style="margin-left:0em;text-indent:0em;" class="lg-abnormal"><div class='lg-row'>慣攜瓢笠往來輕　却借冠裳費送迎　後至恐因虛佛會　疾馳何異急王程</div>
<div class='lg-row'>身游世外仍多事　歲到林間有舊盟</div>
<div class='lg-row'>莫以布金跨勝業　化城湧塔未須驚</div>
</p></div>
<div class='div-other'><a id='mulu655' />
<p class='h3'>莫春偕周子介、金太初通公自雙溪步至徑山</p><p style="margin-left:0em;text-indent:0em;" class="lg-abnormal"><div class='lg-row'>偶結同心朋　言尋物外賞　遙期靈境宿　寧憚廻溪廣　乗桴有夙志　遡流無凡想</div>
<div class='lg-row'>青山杳深秀　白日聞蒼莽　疎林綴桃梨　野町敷篠簜</div>
<div class='lg-row'>玄言波與清　高視天為朗　捨<span class='corr'>筏</span>詎即安　杖策成邁往</div>
<div class='lg-row'>泉聲時韻屐　日影猶懸掌　敢辤足力疲　取愜游情爽</div>
<div class='lg-row'>嶺樹沉烟光　行歌答鐘響　欣逢林間彥　香臺接雲上</div>
<div class='lg-row'>一笑聆真諦　餘法何足獎</div>
</p></div></div>
<div class='div-other'><a id='mulu656' /><p class="byline">吳用先<span class='note-inline'>(字本如，桐城人，七言律二首)</span></p>
<div class='div-other'><a id='mulu657' />
<p class='h3'>潤州舟中送鎧公之徑山</p><p style="margin-left:0em;text-indent:0em;" class="lg-abnormal"><div class='lg-row'>一從法棟嘆摧殘　禪藻如君秀可餐　指邊標月思量絕　笑底拈花領略難</div>
<div class='lg-row'>杯浮京口孤雲起　錫卓餘杭雙徑寒</div>
<div class='lg-row'>大事更將誰荷擔　莫忘清夜此盤桓</div>
</p></div>
<div class='div-other'><a id='mulu658' />
<p class='h3'>蜀中送澹居還徑山</p><p style="margin-left:0em;text-indent:0em;" class="lg-abnormal"><div class='lg-row'>方外知交絕世情　翛然飛錫到蓉城　來時寒照三巴雪　去日春啼二月鶯</div>
<div class='lg-row'>巫峽迢迢疉巘翠　洞庭渺渺片㠶輕</div>
<div class='lg-row'>送君高臥徑山裏　余亦歸尋鷗鷺盟</div>
</p></div></div>
<div class='div-other'><a id='mulu659' /><p class="byline">陸光祖<span class='note-inline'>(號五臺，平湖人，律古二首)</span></p>
<div class='div-other'><a id='mulu660' />
<p class='h3'>游徑山</p><p style="margin-left:0em;text-indent:0em;" class="lg-abnormal"><div class='lg-row'>自愧無才位六卿　探幽偶出鳳皇城　申車帶月臨山徑　寶剎披雲駐玉旌</div>
<div class='lg-row'>殿閣崢嶸同上竺　松杉高古擬南衡</div>
<div class='lg-row'>何當了却人間事　重與禪僧話月明</div>
</p></div>
<div class='div-other'><a id='mulu661' />
<p class='h3'>族子堯家度為僧住徑山易出性悟說偈以送之</p>
<div class="lg regular" style="margin-left:0em;"><div class='lg-row'>最初佛出家　知法是無常　重念生老死　頓捨金輪王　汝既為佛子　莫虚過時光</div>
<div class='lg-row'>當明第一義　與佛無等量</div>
</div></div></div>
<div class='div-other'><a id='mulu662' /><p class="byline">馮夢禎<span class='note-inline'>(字開之，嘉禾人，七言律一首)</span></p>
<div class='div-other'><a id='mulu663' />
<p class='h3'>題徑山松源樓</p><p style="margin-left:0em;text-indent:0em;" class="lg-abnormal"><div class='lg-row'>造設靈山五個峰　嵐光花雨翠重重　水聲臺殿上方磬　月色軒窗下界鐘</div>
<div class='lg-row'>萬本寒松青入漢　一池秋水淨涵空</div>
<div class='lg-row'>供茶童子清于寉　笑問何來世外踪</div>
</p></div></div>
<div class='div-other'><a id='mulu664' /><p class="byline">傅光宅<span class='note-inline'>(號金沙，七言絕一首)</span></p>
<div class='div-other'><a id='mulu665' />
<p class='h3'>吊傳衣庵千松禪師</p><p style="margin-left:0em;text-indent:0em;" class="lg-abnormal"><div class='lg-row'>流水空山演梵文　千松寒影自紛紛　青天月落星河泠　愁聽鐘聲出白雲</div>
</p></div></div>
<div class='div-other'><a id='mulu666' /><p class="byline">徐夢華<span class='note-inline'>(字子善，錢塘人，五言絕一首)</span></p>
<div class='div-other'><a id='mulu667' />
<p class='h3'>徑山雪霽</p><p style="margin-left:0em;text-indent:0em;" class="lg-abnormal"><div class='lg-row'>徑山高入漢　飛雪凍雲封　斜陽時返照　朶朶玉芙蓉</div>
</p></div></div>
<div class='div-other'><a id='mulu668' /><p class="byline">徐[樊-大+心]升<span class='note-inline'>(字玄舉，錢塘人，五、七言古律絕三首)</span></p>
<div class='div-other'><a id='mulu669' />
<p class='h3'>贈梵懷上人</p><p style="margin-left:0em;text-indent:0em;" class="lg-abnormal"><div class='lg-row'>茅菴高寄白雲端　敻絕浮埃眼界寛　散得空花秋不謝　坐來破榻夏猶寒</div>
<div class='lg-row'>心同止水涵天淨　貌似疏峰帶雪看</div>
<div class='lg-row'>悟處了然開寂照　凌霄頂上月團圌</div>
</p></div>
<div class='div-other'><a id='mulu670' />
<p class='h3'>喝石巖</p><p style="margin-left:0em;text-indent:0em;" class="lg-abnormal"><div class='lg-row'>潑墨片雲立　一喝成川也　莫恠事荒唐　猶有點頭者</div>
</p></div>
<div class='div-other'><a id='mulu671' />
<p class='h3'>重游徑山和蘓長公韻</p><p style="margin-left:0em;text-indent:0em;" class="lg-abnormal"><div class='lg-row'>山靈知我非生客　到來蓊然舊風色　翻憶當年卓錫僧　莽蕩何處埋靈骨</div>
<div class='lg-row'>含暉亭望海霞蒸　亂雲飛墮疾如鷹</div>
<div class='lg-row'>嵐氣倒籠雙徑竹　旭日初懸一慧燈　睂山老人曾三至　欲步高蹤誰得似</div>
<div class='lg-row'>尚餘綵筆勒貞珉　拂拭蒼苔讀奇字</div>
</p></div></div>
<div class='div-other'><a id='mulu672' /><p class="byline">顧起元<span class='note-inline'>(號隣初，金陵人，五言律一首)</span></p>
<div class='div-other'><a id='mulu673' />
<p class='h3'>登徑山</p>
<div class="lg regular" style="margin-left:0em;"><div class='lg-row'>雲磴平于席　流陰景自饒　為探雙徑至　翻愛五峰招　木榻供閑散　松關鎻寂寥</div>
<div class='lg-row'>大觀應極望　千里讓孤超</div>
</div></div></div>
<div class='div-other'><a id='mulu674' /><p class="byline">張瓉<span class='note-inline'>(七言絕一首)</span></p>
<div class='div-other'><a id='mulu675' />
<p class='h3'>遊徑山</p><p style="margin-left:0em;text-indent:0em;" class="lg-abnormal"><div class='lg-row'>古寺松杉一徑深　雨花臺上聽潮音　若非借得天風便　安許春宵一合簮</div>
</p></div></div>
<div class='div-other'><a id='mulu676' /><p class="byline">夏原吉<span class='note-inline'>(七言律一首)</span></p>
<div class='div-other'><a id='mulu677' />
<p class='h3'>游徑山</p><p style="margin-left:0em;text-indent:0em;" class="lg-abnormal"><div class='lg-row'>西北羣峰萬馬來　東南地勢接蓬萊　綵雲宮闕天中起　紅日山川掌上開</div>
<div class='lg-row'>十錦人家攅幾簇　三吳客路繞千廻</div>
<div class='lg-row'>凭高極目鴻濛外　身在層巔最上臺</div>
</p></div></div>
<div class='div-other'><a id='mulu678' /><p class="byline">潘淑<span class='note-inline'>(餘姚人，五言律一首)</span></p>
<div class='div-other'><a id='mulu679' />
<p class='h3'>徑山贈靜主</p>
<div class="lg regular" style="margin-left:0em;"><div class='lg-row'>上人栖息處　雲水自優游　說法龍歸鉢　談玄石點頭　松堂明月靜　竹徑野烟浮</div>
<div class='lg-row'>塵世深如海　坡仙舊此游</div>
</div></div></div>
<div class='div-other'><a id='mulu680' /><p class="byline">陸彥章<span class='note-inline'>(字伯達，華亭人，七言律一首)</span></p>
<div class='div-other'><a id='mulu681' />
<p class='h3'>寄徑山舊衲</p><p style="margin-left:0em;text-indent:0em;" class="lg-abnormal"><div class='lg-row'>精廬雙徑枕中峰　掉首人間事事慵　空翠半浮晴似雨　泉飛百道暑如冬</div>
<div class='lg-row'>晨鐘絕頂開龍藏　夜雪層崖印虎蹤</div>
<div class='lg-row'>不動舊軒今在否　會攜笻竹到深松</div>
</p></div></div>
<div class='div-other'><a id='mulu682' /><p class="byline">吳光裕<span class='note-inline'>(字寛生，桐城人，五言律二首)</span></p>
<div class='div-other'><a id='mulu683' />
<p class='h3'>寄澹居禪師徑山</p></div>
<div class='div-other'><a id='mulu684' />
<div class="lg regular" style="margin-left:0em;"><div class='lg-row'>妙喜佛無動　維摩法界同　往來離色相　語句本圓通　一月千江影　三春兩度鴻</div>
<div class='lg-row'>他年雙徑跡　落葉掃教空</div>
</div></div>
<div class='div-other'><a id='mulu685' />
<p class='h3'>其二</p>
<div class="lg regular" style="margin-left:0em;"><div class='lg-row'>孤雲歸舊窟　寶藏出人間　何意翻殊勝　獨能反鈍頑　紙窗蝇自出　蘆葉履空還</div>
<div class='lg-row'>一笑相逢地　禪堂本不關</div>
</div></div></div>
<div class='div-other'><a id='mulu686' /><p class="byline">王在晉<span class='note-inline'>(號岵雲，太倉人，七言律二首)</span></p>
<div class='div-other'><a id='mulu687' />
<p class='h3'>游徑山</p></div>
<div class='div-other'><a id='mulu688' /><p style="margin-left:0em;text-indent:0em;" class="lg-abnormal"><div class='lg-row'>葱翠筤簹敞夕陰　秋高野宕氣蕭森　瞿曇盡現空中相　闡士常超物外心</div>
<div class='lg-row'>水到香㕑勤洗鉢　風來松下聽鳴禽</div>
<div class='lg-row'>青山鎮古依然舊　世劫從教任陸沉</div>
</p></div>
<div class='div-other'><a id='mulu689' />
<p class='h3'>其二</p><p style="margin-left:0em;text-indent:0em;" class="lg-abnormal"><div class='lg-row'>叢竹山房踞嶺幽　望機應識似天游　片言警醒人如夢　一喝分明石點頭</div>
<div class='lg-row'>縹緲曇雲開法藏　逍遙白塔隱靈丘</div>
<div class='lg-row'>如來儘許凡夫度　世事於今認水漚</div>
</p></div></div>
<div class='div-other'><a id='mulu690' /><p class="byline">黃汝亨<span class='note-inline'>(字貞甫，錢塘人，五、七言古絕律四首)</span></p>
<div class='div-other'><a id='mulu691' />
<p class='h3'>游徑山和東坡韻</p><p style="margin-left:0em;text-indent:0em;" class="lg-abnormal"><div class='lg-row'>擾擾不耐塵為客　夙昔愛看名山色　朝登東目及西目　處處秋林見山骨</div>
<div class='lg-row'>徑山石上層雲蒸　凌霄撇日如秋鷹</div>
<div class='lg-row'>風吹萬竹聲泠泠　欽師慧老嗣明燈　徑山和尚知我至　迎問東西目何似</div>
<div class='lg-row'>我言千丈巖斷獅子吼　秋色長空絕文字</div>
</p></div>
<div class='div-other'><a id='mulu692' />
<p class='h3'>題靈雞塚</p><p style="margin-left:0em;text-indent:0em;" class="lg-abnormal"><div class='lg-row'>一靈通微妙　萬類等佛種　纍纍生人頭　何如死雞塚</div>
</p></div>
<div class='div-other'><a id='mulu693' />
<p class='h3'>題喝石巖</p><p style="margin-left:0em;text-indent:0em;" class="lg-abnormal"><div class='lg-row'>是石無受處　云何喝為三　現兹神通力　開彼妙靈函</div>
</p></div>
<div class='div-other'><a id='mulu694' />
<p class='h3'>徑山看竹</p>
<div class="lg regular" style="margin-left:0em;"><div class='lg-row'>竹色自可愛　無如此徑深　千林寒玉立　萬畒綠雲沉　遠竇窺天入　清光覆地陰</div>
<div class='lg-row'>泠泠秋韵切　到處奏嵇琴</div>
</div></div></div>
<div class='div-other'><a id='mulu695' /><p class="byline">湯賔尹<span class='note-inline'>(號霍林，宣城人，七言絕三首)</span></p>
<div class='div-other'><a id='mulu696' />
<p class='h3'>游徑山訪鎧師</p></div>
<div class='div-other'><a id='mulu697' /><p style="margin-left:0em;text-indent:0em;" class="lg-abnormal"><div class='lg-row'>覓友尋師渡會稽　含情千載不能啼　閑從國一堂頭過　一瓣香兒吊塚雞</div>
</p></div>
<div class='div-other'><a id='mulu698' />
<p class='h3'>其二</p><p style="margin-left:0em;text-indent:0em;" class="lg-abnormal"><div class='lg-row'>千丈龍潭萬仞山　飛泉百道到人間　法流自是清如許　一任僧寮去復還</div>
</p></div>
<div class='div-other'><a id='mulu699' />
<p class='h3'>其三</p><p style="margin-left:0em;text-indent:0em;" class="lg-abnormal"><div class='lg-row'>自謂頗饒濟勝具　尋山卓錫有何難　不須更乞香㕑飯　翠色明霞剩可餐</div>
</p></div></div>
<div class='div-other'><a id='mulu700' /><p class="byline">周祇<span class='note-inline'>(字子介，吳江人，七言絕一首)</span></p>
<div class='div-other'><a id='mulu701' />
<p class='h3'>游徑山</p><p style="margin-left:0em;text-indent:0em;" class="lg-abnormal"><div class='lg-row'>行盡谿流十里山　千峰廻合鎻潺湲　箇中古路無人到　獨許閒雲自往還</div>
</p></div></div>
<div class='div-other'><a id='mulu702' /><p class="byline">繆希雍<span class='note-inline'>(字仲淳，常熟人，五言律一首)</span></p>
<div class='div-other'><a id='mulu703' />
<p class='h3'>秋日雙徑尋幽</p>
<div class="lg regular" style="margin-left:0em;"><div class='lg-row'>突屼五峰標　禪居敞寂寥　松杉雲外掩　鐘梵月邊飄　山色凝秋黛　溪聲帶晚潮</div>
<div class='lg-row'>聽雞人不見　荒塚自蕭蕭</div>
</div></div></div>
<div class='div-other'><a id='mulu704' /><p class="byline">戴日强<span class='note-inline'>(號兆台，蒙城人，七言律一首)</span></p>
<div class='div-other'><a id='mulu705' />
<p class='h3'>登凌霄峰</p><p style="margin-left:0em;text-indent:0em;" class="lg-abnormal"><div class='lg-row'>壁立芙蓉萬古懸　丹梯直上碧雲連　中峰色奪吳山秀　絕頂青收越岫烟</div>
<div class='lg-row'>石壁丹砂燒聖火　重樓縹緲住金仙</div>
<div class='lg-row'>狂來雙舄渾如夢　踏徧凌霄嘯海天</div>
</p></div></div>
<div class='div-other'><a id='mulu706' /><p class="byline">姚可尚<span class='note-inline'>(號澹林，餘杭人，七言古一首)</span></p>
<div class='div-other'><a id='mulu707' />
<p class='h3'>登凌霄峰</p><p style="margin-left:0em;text-indent:0em;" class="lg-abnormal"><div class='lg-row'>盤空直上凌霄巔　捫蘿磴石觸雲烟　大山小山一磊磈　蒼江萬里如蜿蜒</div>
<div class='lg-row'>絕壁陰風吼地起　山狙野穴爭我前</div>
<div class='lg-row'>便欲大呌問青天　恐驚帝座還回旋　下有結茅聊一憇　老僧休心忘世緣</div>
<div class='lg-row'>舟泉流出玉芝田　澗邊瑤草尋可擷</div>
<div class='lg-row'>菖陽曾記能延年</div>
</p></div></div>
<div class='div-other'><a id='mulu708' /><p class="byline">李長庚<span class='note-inline'>(郡人，七言律一首)</span></p>
<div class='div-other'><a id='mulu709' />
<p class='h3'>遊徑山</p><p style="margin-left:0em;text-indent:0em;" class="lg-abnormal"><div class='lg-row'>霧合烟迷望不窮　岧嶤飛閣出高空　松連天目開雙徑　翠疊雲頭鎻五峰</div>
<div class='lg-row'>踏遍崔嵬叅法象　坐深花雨散天風</div>
<div class='lg-row'>逢人欲問西來意　為扣禪扉謁遠公</div>
</p></div></div>
<div class='div-other'><a id='mulu710' /><p class="byline">李長房<span class='note-inline'>(錢塘人，七言律一首)</span></p>
<div class='div-other'><a id='mulu711' />
<p class='h3'>徑山觀雪</p><p style="margin-left:0em;text-indent:0em;" class="lg-abnormal"><div class='lg-row'>諸天曾結白蓮臺　誰挈狂夫頂上來　玉樹菁葱雙徑合　六花凌亂七峰開</div>
<div class='lg-row'>聯翩欲舞遼東寉　彩筆應傳郢客才</div>
<div class='lg-row'>簑笠不妨頻住訪　逢僧疑是雪山回</div>
</p></div></div>
<div class='div-other'><a id='mulu712' /><p class="byline">洪都<span class='note-inline'>(號紫崖，青浦人，七言絕一首)</span></p>
<div class='div-other'><a id='mulu713' />
<p class='h3'>同蘇更生宿徑山煮茶</p><p style="margin-left:0em;text-indent:0em;" class="lg-abnormal"><div class='lg-row'>活火初紅手自燒　一鐺寒水沸松濤　與君醒盡浮生夢　竹影半軒山月高</div>
</p></div></div>
<div class='div-other'><a id='mulu714' /><p class="byline">王在公<span class='note-inline'>(別號芥菴，崑山人，五、七言古律三首)</span></p>
<div class='div-other'><a id='mulu715' />
<p class='h3'>徑山初夏</p>
<div class="lg regular" style="margin-left:0em;"><div class='lg-row'>何處無名勝　幽深唯此山　翻經長止靜　看竹一偷閒　聊與澹栖泊　時同空往還</div>
<div class='lg-row'>烟雲能解意　鎮日護禪關</div>
</div></div>
<div class='div-other'><a id='mulu716' />
<p class='h3'>貝林禪師高行耆宿也居天目有魔難作此招之</p>
<div class="lg regular" style="margin-left:0em;"><div class='lg-row'>兩山相去百餘里　知君魔嬈無窮已　快擔楖栗過山來　山中香芋美無比</div>
<div class='lg-row'>飽經行　倦即止　五峰明月如秋水　大寂塲中無是非　與君共究西來旨</div>
</div></div>
<div class='div-other'><a id='mulu717' />
<p class='h3'>題傳衣庵</p><p style="margin-left:0em;text-indent:0em;" class="lg-abnormal"><div class='lg-row'>寸絲不挂已傳衣　夜渡空江去不歸　混跡塵寰依獵綱　藏天歲月宿蠻溪</div>
<div class='lg-row'>偶逢佳會風旛話　却入宗門賞罰機</div>
<div class='lg-row'>此際綠陰題佛眼　一花何處不揚輝</div>
</p></div></div>
<div class='div-other'><a id='mulu718' /><p class="byline">朱鷺<span class='note-inline'>(字白民，長洲人，七言絕一首)</span></p>
<div class='div-other'><a id='mulu719' />
<p class='h3'>中秋步月徑山</p><p style="margin-left:0em;text-indent:0em;" class="lg-abnormal"><div class='lg-row'>荳湯催熟五更鐘　散步披寒月挂松　無礙十方塵剎海　一庭虚廣可相容</div>
</p></div></div>
<div class='div-other'><a id='mulu720' /><p class="byline">胡開文<span class='note-inline'>(字質甫，華亭人，七言律一首)</span></p>
<div class='div-other'><a id='mulu721' />
<p class='h3'>寄懷雙徑大安無從禪師</p><p style="margin-left:0em;text-indent:0em;" class="lg-abnormal"><div class='lg-row'>欲買名山先買泉　青松白石誓曾堅　羨師已結跏趺地　愧我仍無負郭田</div>
<div class='lg-row'>螘戰夢酣呼未醒　寉歸雲駐唳堪憐</div>
<div class='lg-row'>秋江到處饒紅葉　於越相尋續勝緣</div>
</p></div></div>
<div class='div-other'><a id='mulu722' /><p class="byline">陳調鼎<span class='note-inline'>(字玄玉，高淳人，七言律一首)</span></p>
<div class='div-other'><a id='mulu723' />
<p class='h3'>題徑山</p><p style="margin-left:0em;text-indent:0em;" class="lg-abnormal"><div class='lg-row'>五十里程行未盡　千峰競起梵王家　巖前瀑布濺晴雪　門對凌霄燦曉霞</div>
<div class='lg-row'>童子放泉敲碎竹　老僧留客煮新茶</div>
<div class='lg-row'>我來偶得山中趣　猶厭崎嶇石路賖</div>
</p></div></div>
<div class='div-other'><a id='mulu724' /><p class="byline">吳之鯨<span class='note-inline'>(字伯霖，仁和人，古絕二首)</span></p>
<div class='div-other'><a id='mulu725' />
<p class='h3'>妙喜庵</p><p style="margin-left:0em;text-indent:0em;" class="lg-abnormal"><div class='lg-row'>開士傳衣號應真　龍章炳燿出楓宸　只今琪樹猶堪憶　無垢軒中問法人</div>
</p></div>
<div class='div-other'><a id='mulu726' />
<p class='h3'>訪聞谷禪師于觀音殿修不語期</p><p style="margin-left:0em;text-indent:0em;" class="lg-abnormal"><div class='lg-row'>閣門晝夜扄　嚴于環㦸棨　始知堅忍力　醉象邈難底　嗒然寂無言　月照空潭水</div>
<div class='lg-row'>法淨心自安　心滅法不起　劈開歸宗拳　攦斷天龍指</div>
<div class='lg-row'>能轉十二時　總在空中裏</div>
</p></div></div>
<div class='div-other'><a id='mulu727' /><p class="byline">吳伯與<span class='note-inline'>(字福生，宣城人，五、七言古律二首)</span></p>
<div class='div-other'><a id='mulu728' />
<p class='h3'>登徑山次蘇長公韵</p><p style="margin-left:0em;text-indent:0em;" class="lg-abnormal"><div class='lg-row'>勝因暫作峰頭客　山氣[宴-女+六]蒙罩海色　微明世界水天佛　送致蓮花清徹骨</div>
<div class='lg-row'>別有野臺花雨蒸　掀翻一似橫秋鷹</div>
<div class='lg-row'>青芝碧檢何冷冷　提出陰光日月燈　雪睂道人因我至　爭問宗風舉何似</div>
<div class='lg-row'>我言有情身中無盡藏　梵唱盈篇沒一字</div>
</p></div>
<div class='div-other'><a id='mulu729' />
<p class='h3'>晚上徑山</p>
<div class="lg regular" style="margin-left:0em;"><div class='lg-row'>五峰如竪指　回合蔽天關　字劃川文石　泉通一髮山　恠禽衝杖底　松樹破燈間</div>
<div class='lg-row'>燭夜神光引　猶分僧月閒</div>
</div></div></div>
<div class='div-other'><a id='mulu730' /><p class="byline">龔立本<span class='note-inline'>(字淵孟，常熟人，七言律一首)</span></p>
<div class='div-other'><a id='mulu731' />
<p class='h3'>宋元實以徑山詩見寄奉答兼柬李孟芳</p><p style="margin-left:0em;text-indent:0em;" class="lg-abnormal"><div class='lg-row'>知君高寄五峰寒　不管侯芭問字難　杖倚松風時颯颯　泉飛竹雪晝[雨/漫][雨/漫]</div>
<div class='lg-row'>千年佛地龍能護　何日山門指一彈</div>
<div class='lg-row'>為問李郎遊興劇　眼經幾處似奇觀</div>
</p></div></div>
<div class='div-other'><a id='mulu732' /><p class="byline">李縠<span class='note-inline'>(字孟芳，常熟人，五、七言古律四首)</span></p>
<div class='div-other'><a id='mulu733' />
<p class='h3'>徑山大安寺訪無從禪師</p>
<div class="lg regular" style="margin-left:0em;"><div class='lg-row'>妙喜中興後　宗風久未還　錫來重薙草　剎建亦開山　曲徑深寒翠　繁花落蘚斑</div>
<div class='lg-row'>凌霄白雲近　不借幾躋攀</div>
</div></div>
<div class='div-other'><a id='mulu734' />
<p class='h3'>曇衍法主枉詩見約，次韻奉答</p><p style="margin-left:0em;text-indent:0em;" class="lg-abnormal"><div class='lg-row'>一微塵寄大閻浮　欲問西來沒路頭　緣淺夢魂空變幻　山深消息自清幽</div>
<div class='lg-row'>獅林花散翠屏石　龍井泉香奇樹樓</div>
<div class='lg-row'>本擬五峰尋說法　敢忘明月到中秋</div>
</p></div>
<div class='div-other'><a id='mulu735' />
<p class='h3'>登凌霄峰贈梵懷上人</p><p style="margin-left:0em;text-indent:0em;" class="lg-abnormal"><div class='lg-row'>急急登凌霄　朝雨喜初霽　拉僧山路熟　脫衣杖底銳　登登望山下　行人忽已細</div>
<div class='lg-row'>乃陟峰之巔　五峰直其弟　其他小崗巒　俯伏不敢睨</div>
<div class='lg-row'>有僧廬其上　形瘦鬚不剃　鑿石尋乳竇　種菊理巖砌</div>
<div class='lg-row'>于此小休息　忽遺前後際　畢竟孤絕者　容易討禪慧</div>
<div class='lg-row'>一住十九年　能無解分齊</div>
</p></div>
<div class='div-other'><a id='mulu736' />
<p class='h3'>徑山次蘇長公韻</p><p style="margin-left:0em;text-indent:0em;" class="lg-abnormal"><div class='lg-row'>雙徑迂廻邈孤客　峰峰寒翠搏空色　十載江湖曾浪游　希逢此際清心骨</div>
<div class='lg-row'>八十七祖如雲蒸　沙油蔴汁飼飢鷹</div>
<div class='lg-row'>㘞地一聲通大界　昏衢爍爍流明燈　靈雞一去不復至　龍樹龍宮儼相似</div>
<div class='lg-row'>佛日震旦正中天　燈臨莫但題文字</div>
</p></div></div>
<div class='div-other'><a id='mulu737' /><p class="byline">張維<span class='note-inline'>(字叔維，常熟人，七言律一首)</span></p>
<div class='div-other'><a id='mulu738' />
<p class='h3'>登徑山</p><p style="margin-left:0em;text-indent:0em;" class="lg-abnormal"><div class='lg-row'>十年常問凌霄境　今日纔能拄杖游　秀拔五峰攅寺起　寒深雙徑到門幽</div>
<div class='lg-row'>蒼崖下有蛟龍窟　奇樹中藏梵筴樓</div>
<div class='lg-row'>向晚莫愁歸路遠　石牀一宿主僧留</div>
</p></div></div>
<div class='div-other'><a id='mulu739' /><p class="byline">李燁然<span class='note-inline'>(字文若，汶上人，七言古一首)</span></p>
<div class='div-other'><a id='mulu740' />
<p class='h3'>次蘓長公游徑山韵</p><p style="margin-left:0em;text-indent:0em;" class="lg-abnormal"><div class='lg-row'>白雲堆裏白雲客　客與白雲同一色　雙徑斜披蜿蜒形　五峰削出芙容骨</div>
<div class='lg-row'>三伏竹松寒氣蒸　老僧骨徤如秋鷹</div>
<div class='lg-row'>指心直泯三千界　抵掌能談八十燈　試問欽師未曾至　此山寂寞將何似</div>
<div class='lg-row'>空裏無花老古錐　西來畢竟無文字</div>
</p></div></div>
<div class='div-other'><a id='mulu741' /><p class="byline">徐文龍<span class='note-inline'>(字田仲，休寧人，七言律一首)</span></p>
<div class='div-other'><a id='mulu742' />
<p class='h3'>登徑山</p><p style="margin-left:0em;text-indent:0em;" class="lg-abnormal"><div class='lg-row'>果然雙徑異人寰　絕頂松杉不等閒　風雨自從龍去後　殿庭千載白雲間</div>
<div class='lg-row'>殘碑人重坡仙墨　古跡僧傳巾子山</div>
<div class='lg-row'>最是磵泉流不盡　竹烟堆裏日潺潺</div>
</p></div></div>
<div class='div-other'><a id='mulu743' /><p class="byline">陳[樊-大+心]德<span class='note-inline'>(字維立，崑山人，七言律一首)</span></p>
<div class='div-other'><a id='mulu744' />
<p class='h3'>懷徑山</p><p style="margin-left:0em;text-indent:0em;" class="lg-abnormal"><div class='lg-row'>迢遞崑侖駐五峰　千年佛國護神龍　蒼松翠竹知無數　白石清泉信幾重</div>
<div class='lg-row'>簾捲曉雲寒入座　巖飛秋雪夜聞鐘</div>
<div class='lg-row'>何緣謝却塵勞累　踏徧名山一短笻</div>
</p></div></div>
<div class='div-other'><a id='mulu745' /><p class="byline">周光祚<span class='note-inline'>(字承明，長洲人，五言律一首)</span></p>
<div class='div-other'><a id='mulu746' />
<p class='h3'>讀凌霄詩寄宋元實</p>
<div class="lg regular" style="margin-left:0em;"><div class='lg-row'>問峰先問勝　開卷得凌霄　松竹嵐收古　雲泉塔引遙　未登神已越　纔讀興先超</div>
<div class='lg-row'>欲理尋山策　吾將賦采苕</div>
</div></div></div>
<div class='div-other'><a id='mulu747' /><p class="byline">宋奎光<span class='note-inline'>(字元實，常熟人，五、七言律五首)</span></p>
<div class='div-other'><a id='mulu748' />
<p class='h3'>宿化城同孟芳賦贈慈門禪師</p><p style="margin-left:0em;text-indent:0em;" class="lg-abnormal"><div class='lg-row'>晚來踈雨散長天　浮度秋光淨獨鮮　客竝李膺疑有道　僧逢佛印或坡仙</div>
<div class='lg-row'>空巖繞樹栖雲氣　香積當窗落澗泉</div>
<div class='lg-row'>入夜鐘魚歌梵唄　聲聞說法即燈傳</div>
</p></div>
<div class='div-other'><a id='mulu749' />
<p class='h3'>徑山登凌霄峰有述</p><p style="margin-left:0em;text-indent:0em;" class="lg-abnormal"><div class='lg-row'>迢遞尋雙徑　崎嶇歷五峰　翠寒飛嶺竹　蒼雨落崖松　樹古瞻靈塔　泉源見老龍</div>
<div class='lg-row'>雲堂秋入座　香積晝聞鐘　寂照隨叅藏　凌霄共策笻</div>
<div class='lg-row'>許詢原有致　元禮亦談宗<span class='note-inline'>(時同游為李孟芳、許鎮之云。)</span></div>
<div class='lg-row'>絕巘天疑逼　雲生壑幾重　安能依片石　長此放孤蹤</div>
</p></div>
<div class='div-other'><a id='mulu750' />
<p class='h3'>無從禪師重開大安古剎有贈</p><p style="margin-left:0em;text-indent:0em;" class="lg-abnormal"><div class='lg-row'>再現優曇布衲如　尚于陵谷幻嗟噓　攜笻幾踏烟霞路　負钁重開瓦礫墟</div>
<div class='lg-row'>雙徑法幢龍象杳　七朝名剎虎狼餘</div>
<div class='lg-row'>只今一浣山靈面　翠竹蒼松總遂初</div>
</p></div>
<div class='div-other'><a id='mulu751' />
<p class='h3'>龍井樹下與曇衍禪師</p>
<div class="lg regular" style="margin-left:0em;"><div class='lg-row'>寶樹何年物　千尋冠碧山　五峰高象法　一穴待龍還　祖席憐虛久　宗風豈等閒</div>
<div class='lg-row'>吾師誰示現　來此獨相關</div>
</div></div>
<div class='div-other'><a id='mulu752' />
<p class='h3'>同馬令公訪上水池明空上人有贈</p>
<div class="lg regular" style="margin-left:0em;"><div class='lg-row'>尋山挾仙令　訪道得真禪　貌古渾如木　心空逼似蓮　頻伽竹林鳥　功德上池泉</div>
<div class='lg-row'>太宰給孤後　于斯見大緣<span class='note-inline'>(庵地為陸太宰施故云。)</span></div>
</div></div></div>
<div class='div-other'><a id='mulu753' /><p class="byline">張之采<span class='note-inline'>(字去浮，仁和人，五言律一首)</span></p>
<div class='div-other'><a id='mulu754' />
<p class='h3'>題徑山禪堂</p>
<div class="lg regular" style="margin-left:0em;"><div class='lg-row'>直嶺陟危巔　高堂敞法筵　五峰藏性海　一井見龍泉　樹相開多寶　筠情幻夕烟</div>
<div class='lg-row'>九朝名勝地　祖意幾人傳</div>
</div></div></div>
<div class='div-other'><a id='mulu755' /><p class="byline">沈煥然<span class='note-inline'>(字無文，餘杭人，七言律一首)</span></p>
<div class='div-other'><a id='mulu756' />
<p class='h3'>登寂照庵有感</p><p style="margin-left:0em;text-indent:0em;" class="lg-abnormal"><div class='lg-row'>獨攜秋色上巖端　曲曲巖光翠可餐　門鎻龍宮深海藏　徑通雞塚悉檀欒</div>
<div class='lg-row'>千年勝地人能到　累代名僧塔半殘</div>
<div class='lg-row'>謾說中興多紫柏　清涼月色至今寒</div>
</p></div></div>
<div class='div-other'><a id='mulu757' /><p class="byline">徐㣧翓<span class='note-inline'>(字孟凌，錢塘人，七言古絕三首)</span></p>
<div class='div-other'><a id='mulu758' />
<p class='h3'>徑山次蘓長公韻</p><p style="margin-left:0em;text-indent:0em;" class="lg-abnormal"><div class='lg-row'>山為主人我為客　老杉不改冰霜色　試問巖前喝石人　白兎靈藏何處骨</div>
<div class='lg-row'>林風凍蘚日氣蒸　凌<span class='corr'>霄</span>峰頂騫孤鷹</div>
<div class='lg-row'>五峰茇舍泉堪枕　兩夜蒲團月作燈　苕花溪上人曾至　逍遙踪跡雲相似</div>
<div class='lg-row'>不能草屩結山隣　但學蠧魚食仙字</div>
</p></div>
<div class='div-other'><a id='mulu759' />
<p class='h3'>彈巖</p><p style="margin-left:0em;text-indent:0em;" class="lg-abnormal"><div class='lg-row'>壁立高巖色鬱蒼　猶傳射彈自錢王　向來山木被文繡　蘚石依然青錦光</div>
</p></div>
<div class='div-other'><a id='mulu760' />
<p class='h3'>望徑山積雪</p><p style="margin-left:0em;text-indent:0em;" class="lg-abnormal"><div class='lg-row'>往時策杖凌敻絕　滿地霜光踏松葉　今日溪邊望遠山　高高下下封春雪</div>
<div class='lg-row'>不知此山高幾何　但見峩峩半天白</div>
<div class='lg-row'>五峰雲臥玉鱗飛　雙徑泉僵冰柱合　恨不此時坐僧寮　地爐煨芋聽竹折</div>
<div class='lg-row'>凝眸一餉雲忽迷　山重重兮溪疉疉</div>
</p></div></div>
<div class='div-other'><a id='mulu761' /><p class="byline">徐㣧翹<span class='note-inline'>(字幼凌，錢塘人，五、七言古絕三首)</span></p>
<div class='div-other'><a id='mulu762' />
<p class='h3'>徑山次韵</p><p style="margin-left:0em;text-indent:0em;" class="lg-abnormal"><div class='lg-row'>徑山曾過睂山客　詩與山山鬬奇色　我來登覽誦詩篇　眼空塵世饒仙骨</div>
<div class='lg-row'>龍歸大海雲猶蒸　杉生太古不巢鷹</div>
<div class='lg-row'>八十七祖在何處　于今誰續法欽燈　一片寒光天外至　變幻千峰不相似</div>
<div class='lg-row'>忽感往事如流雲　笑對碧空吟數字</div>
</p></div>
<div class='div-other'><a id='mulu763' />
<p class='h3'>靈雞塚</p><p style="margin-left:0em;text-indent:0em;" class="lg-abnormal"><div class='lg-row'>悲哉千古人　迹滅不可睹　何物去靈通　名山留杯土</div>
</p></div>
<div class='div-other'><a id='mulu764' />
<p class='h3'>彈巖</p><p style="margin-left:0em;text-indent:0em;" class="lg-abnormal"><div class='lg-row'>彈去寒星流　弓開秋月白　莫將射潮雄　驚落山頭石</div>
</p></div></div>
<div class='div-other'><a id='mulu765' /><p class="byline">徐㣧翀<span class='note-inline'>(字仲凌，錢塘人，五言絕二首)</span></p>
<div class='div-other'><a id='mulu766' />
<p class='h3'>彈巖</p><p style="margin-left:0em;text-indent:0em;" class="lg-abnormal"><div class='lg-row'>巖邊彈者誰　云是吳越王　一丸落滄海　臥龍驚飛翔</div>
</p></div>
<div class='div-other'><a id='mulu767' />
<p class='h3'>東磵橋</p><p style="margin-left:0em;text-indent:0em;" class="lg-abnormal"><div class='lg-row'>石梁度幽澗　潺潺落寒泉　蒲石激清泚　竹風韻冰絃</div>
</p></div></div>
<div class='div-other'><a id='mulu768' /><p class="byline">李玉虬<span class='note-inline'>(字君玉，餘杭人，五言律一首)</span></p>
<div class='div-other'><a id='mulu769' />
<p class='h3'>再游徑山登凌霄峰</p>
<div class="lg regular" style="margin-left:0em;"><div class='lg-row'>春日曾攜屐　深林聽鳥聲　重來及秋盡　絕頂探雲生　葉落千巖出　天空萬籟清</div>
<div class='lg-row'>十洲應不遠　咫尺見蓬瀛</div>
</div></div></div>
<div class='div-other'><a id='mulu770' /><p class="byline">王祺<span class='note-inline'>(字祉叔，餘杭人，五言律一首)</span></p>
<div class='div-other'><a id='mulu771' />
<p class='h3'>夏日同姪子嚴登徑山</p>
<div class="lg regular" style="margin-left:0em;"><div class='lg-row'>海內推名勝　戶庭我豈賖　經春看竹雪　入夏採巖花　漸與五峰狎　幾忘直嶺斜</div>
<div class='lg-row'>阿咸能琢句　千里或吾家</div>
</div></div></div>
<div class='div-other'><a id='mulu772' /><p class="byline">王福貞<span class='note-inline'>(字子嚴，餘杭人，五言律一首)</span></p>
<div class='div-other'><a id='mulu773' />
<p class='h3'>登徑山奉和叔韻</p>
<div class="lg regular" style="margin-left:0em;"><div class='lg-row'>閉戶吾豈敢　登臨興不賖　鳥閒披谷草　人笑答山花　碧樹叅雲直　清泉引竹斜</div>
<div class='lg-row'>品題蘓蔡後　近復幾名家</div>
</div></div></div>
<div class='div-other'><a id='mulu774' /><p class="byline">馮維坤<span class='note-inline'>(五言律一首)</span></p>
<div class='div-other'><a id='mulu775' />
<p class='h3'>訪諸靜室</p>
<div class="lg regular" style="margin-left:0em;"><div class='lg-row'>閒尋方外侶　徑曲杳難分　勝地留青眼　逢僧話白雲　泉聲寒到屐　秋色澹斜矄</div>
<div class='lg-row'>綠玉千林幕　疎鐘何處聞</div>
</div></div></div>
<div class='div-other'><a id='mulu776' /><p class="byline">戈汕<span class='note-inline'>(字莊樂，常熟人，五言古一首)</span></p>
<div class='div-other'><a id='mulu777' />
<p class='h3'>徑山作</p>
<div class="lg regular" style="margin-left:0em;"><div class='lg-row'>筠色幻空碧　杉容亭古姿　咄哉巾子山　大矣竹箆師　千載詎云遠　神龍渺難期</div>
<div class='lg-row'>再禮紫柏尊　吾其誰與知</div>
</div></div></div>
<div class='div-other'><a id='mulu778' /><p class="byline">陳繼儒<span class='note-inline'>(字眉公，華亭人，七言絕一首)</span></p>
<div class='div-other'><a id='mulu779' />
<p class='h3'>寄無從禪師</p><p style="margin-left:0em;text-indent:0em;" class="lg-abnormal"><div class='lg-row'>不挑世上是非擔　不駕海中名利舟　支却老拳松底坐　野猿相喚懶回頭</div>
</p></div></div>
<div class='div-other'><a id='mulu780' /><p class="byline">王之傑<span class='note-inline'>(字千凡，新安人，五言古一首)</span></p>
<div class='div-other'><a id='mulu781' />
<p class='h3'>送曇衍禪師還徑山</p><p style="margin-left:0em;text-indent:0em;" class="lg-abnormal"><div class='lg-row'>自昔雙徑禪　舉世所共推　入則類枯木　出為獰怒獅　公也住其中　三年方解期</div>
<div class='lg-row'>未尋黃海雲　卥抵白岳陲　予豈有風因　遇之豐水涯</div>
<div class='lg-row'>容止驚傲兀　談言開積迷　壁立硬脊梁　宗風寧自榰</div>
<div class='lg-row'>眾徒具耳目　瞻聽轉生疑　人各置一喙　紛紛無定辤</div>
<div class='lg-row'>知公如我有　尤勝公自知　荏苒歲五遷　忽懷栗舊枝</div>
<div class='lg-row'>中夏理枝笠　觸勢遂睽携　公本無緣慈　蓋作有情癡</div>
<div class='lg-row'>望之不忍別　寸衷如渴飢　何時復從公　聊以慰我私</div>
</p></div></div></div>
<div class='div-w'><p style="margin-left:12em">餘杭王福貞助刻</p>

<p class='juan'>徑山志卷之十終</p></div>
</div><!-- end of div[@id='body'] -->
</body></html>