<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>寒山寺志</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu125' />
<p class='juan'>寒山寺志卷三</p><p class="byline">賜進士出身．翰林院侍講．國史館提調．會典館幫總纂．甘肅學政<span class='note-inline'>(臣)</span>葉昌熾</p>
<div class='div-other'><a id='mulu126' />
<p class='h1'>志詩</p>
<div class='div-xu'><a id='mulu127' /><p style="margin-left:2em">唐賢首唱，作者如林，錄張繼詩於篇首，先經起義之例也。宋以後詩，若其中有事在傳，其詩即以傳其事，隨文綴錄，難可離析，又計敏夫《唐詩紀事》之例也。至於汎詠皋壤，流連景光，別為一篇，畢登簡末，庶後之覽者有感於斯文。志詩第十。</p>
</div>
<div class='div-other'><a id='mulu128' />
<div class='div-other'><a id='mulu129' />
<p class='h3'>宋程師孟：游楓橋偶成</p>
<div class="lg regular" style="margin-left:0em;"><div class='lg-row'>晚泊橋邊寺　迎風坐一軒　好山平隔岸　流水漫過門　朱舫朝天路　青林近郭村</div>
<div class='lg-row'>主人頭似雪　怪我到多番<span class='note-inline'>(《吳郡志》題據《吳都文粹》補)</span></div>
</div></div>
<div class='div-other'><a id='mulu130' />
<p class='h3'>胡埕</p><p style="margin-left:0em;text-indent:0em;" class="lg-abnormal"><div class='lg-row'>朝辭海湧千人石　暮宿楓橋半夜鐘　明日館娃宮裏去　洞庭呼起一帆風<span class='note-inline'>(《吳郡志》)</span></div>
</p><p style="margin-left:2em"><span class='note-inline'>(按：胡埕，《郡志》無傳。《吳都文粹》作「胡理」，又錄其〈滄浪詠〉一首。)</span></p>
</div>
<div class='div-other'><a id='mulu131' />
<p class='h3'>郭附</p>
<div class="lg regular" style="margin-left:0em;"><div class='lg-row'>師子山雲漠漠　越來溪水悠悠　鐘到客船未曉　月和漁火俱愁</div>
<div class='lg-row'>咫尺橫塘古塔　連綿芳草長洲　一老翛然自在　時時來繫扁舟<span class='note-inline'>(《吳郡志》)</span></div>
</div><p style="margin-left:2em"><span class='note-inline'>(按盧熊《蘇州府志》：郭附，字明仲，嘉祐八年進士。熙甯中，以大理寺丞權知崑山縣，官至朝奉大夫致仕。幅巾策杖，窮山林詩酒之適。東南高士，皆樂與之游。卒年八十四。)</span></p>
</div>
<div class='div-other'><a id='mulu132' />
<p class='h3'>范成大：楓橋<span class='note-inline'>(《長洲縣志》引「楓」上有「經」字)</span></p><p style="margin-left:0em;text-indent:0em;" class="lg-abnormal"><div class='lg-row'>朱門白壁枕灣流　桃李無言滿屋頭　牆上浮圖路旁堠　送人南北管離愁<span class='note-inline'>(《范石湖詩集》)</span></div>
</p></div>
<div class='div-other'><a id='mulu133' />
<p class='h3'>又閶門初泛二十四韻<span class='note-inline'>(并序)</span></p><p style="margin-left:0em;text-indent:2em">新修小舫，因病禳祓屯滯，遂至北城，迆邐至楓橋一路而還。</p>
<p style="margin-left:0em;text-indent:0em;" class="lg-abnormal"><div class='lg-row'>好在馳煙路　平生載酒行　摧藏身久病　契闊歲頻更　昨夜燈光曉　今朝稻把晴</div>
<div class='lg-row'>出門新夢境　觸目舊詩情　水滿推篷眩　天寬倚柁驚</div>
<div class='lg-row'>轉灣添縴挽　罨岸併篙撐　舫後裝兒女　艫前酌弟兄</div>
<div class='lg-row'>醅香新麴嫩　茗味小春輕　紅皺分霜果　黃蔫撚夕英　纈林疏露屋　朱閣靜臨城</div>
<div class='lg-row'>桃塢論今昔　楓橋管送迎　山腰樵擔動　木末酒旗明</div>
<div class='lg-row'>竟日窑煙直　中流塔影橫　數帆殘照滿　一笛暮江平</div>
<div class='lg-row'>曬網楓邊桁　牽罾柳際棚　岫雲縈石住　田水穴隄鳴　過渡牛歸速　穿籬犬吠獰</div>
<div class='lg-row'>魚寒猶作陳　雁遠更聞聲　急艣潮痕出　疏鐘暝色生</div>
<div class='lg-row'>鄰翁欣問訉　逋客愧寒盟　一昨成歸卧　於今負耦耕</div>
<div class='lg-row'>生涯都塌颯　心曲漫崢嶸　猿鶴休多怨　菰蓴尚可羹</div>
<div class='lg-row'>藥囊吾厭苦　扶憊且班荊<span class='note-inline'>(同上)</span></div>
</p></div>
<div class='div-other'><a id='mulu134' />
<p class='h3'>陸游：宿楓橋</p><p style="margin-left:0em;text-indent:0em;" class="lg-abnormal"><div class='lg-row'>七年不到楓橋寺　客枕依然半夜鐘　風月未須輕感慨　巴山此去尚千重<span class='note-inline'>(《陸劍南集》)</span></div>
</p></div>
<div class='div-other'><a id='mulu135' />
<p class='h3'>薛季宣：吳江放船至楓橋灣</p>
<div class="lg regular" style="margin-left:0em;"><div class='lg-row'>短篷負長虹　破䉬挂明月　風馬座中生　天幕<span class='note-inline'>(《長洲縣志》引作「暮」)</span>波中出</div>
<div class='lg-row'>高城多隱映　遠岫攙羅列　少小泛吳江　始識仙凡別<span class='note-inline'>(《浪語集》)</span></div>
</div></div>
<div class='div-other'><a id='mulu136' />
<p class='h3'>釋英：重到楓橋</p>
<div class="lg regular" style="margin-left:0em;"><div class='lg-row'>晚泊楓橋市　冥搜憶舊游　月明天不夜　江冷水先秋　岸曲依漁艇　林低出戍樓</div>
<div class='lg-row'>堪嗟名與利　白了幾人頭<span class='note-inline'>(《白雲集》)</span></div>
</div><p style="margin-left:2em"><span class='note-inline'>(按：釋英，字實存，宋末錢唐詩僧，著有《白雲集》。此詩《長洲縣志》題張羽作，當從《靜居集》錄出，其題祇「泊楓橋」三字，亦與英《集》不同。按：《四庫提要》稱〈贈趙孟若〉七律一首，亦兩集重出，斷為《靜居集》誤收。觀此篇「憶舊游」句，作「重到」為是。《白雲》傳本甚尠，豈《靜居》一集，猶蘇過之於《龍洲》耶？)</span></p>
</div>
<div class='div-other'><a id='mulu137' />
<p class='h3'>元顧仲瑛：泊閶門</p><p style="margin-left:0em;text-indent:0em;" class="lg-abnormal"><div class='lg-row'>楓葉蘆花暗畫船　銀箏斷絕十三絃　西風只在寒山寺　長送鐘聲攪客眠<span class='note-inline'>(《玉山草堂集》)</span></div>
</p></div>
<div class='div-other'><a id='mulu138' />
<p class='h3'>明張元凱：楓橋與送者別</p>
<div class="lg regular" style="margin-left:0em;"><div class='lg-row'>楓橋秋水綠無涯　楓葉滿樹紅於花　萬里之行纔十里　闔閭城頭尚堪指</div>
<div class='lg-row'>游子尊前淚溼衣　離心已逐片帆飛　酒酣忘卻身為客　意欲元同送者歸<span class='note-inline'>(《長洲縣志》)</span></div>
</div></div>
<div class='div-other'><a id='mulu139' />
<p class='h3'>高啟：泊楓橋</p><p style="margin-left:0em;text-indent:0em;" class="lg-abnormal"><div class='lg-row'>畫橋三百映江城　詩裏楓橋獨有名　幾度經過憶張繼　烏啼月落又鐘聲</div>
</p></div>
<div class='div-other'><a id='mulu140' />
<p class='h3'>又楓橋送丁鳳</p>
<div class="lg regular" style="margin-left:0em;"><div class='lg-row'>紅葉寺前橋　停君晚去橈　醉應忘世難　歸不計程遙　山隱初沈日　風吹欲上潮</div>
<div class='lg-row'>離魂來此處　還似灞陵銷</div>
</div></div>
<div class='div-other'><a id='mulu141' />
<p class='h3'>又歸吳至楓橋<span class='note-inline'>(原注：舊有塔，今廢。)</span></p>
<div class="lg regular" style="margin-left:0em;"><div class='lg-row'>遙看城郭尚疑非　不見青山舊塔微　官秩加身應謬得　鄉音到耳是真歸</div>
<div class='lg-row'>夕陽寺掩嗁烏在　秋水橋空乳鴨飛　寄語里閻休復羨　錦衣今已作荷衣</div>
</div></div>
<div class='div-other'><a id='mulu142' />
<p class='h3'>又將赴金陵，始出閶門夜泊（二首）</p><p style="margin-left:0em;text-indent:0em;" class="lg-abnormal"><div class='lg-row'>烏嗁霜月夜寥寥　回首離城尚未遙　正是思家起頭夜　遠鐘孤棹宿楓橋</div>
</p><p style="margin-left:0em;text-indent:0em;" class="lg-abnormal"><div class='lg-row'>煙月籠沙客未眠　歌聲燈火酒家前　如何纔出閶門宿　已似秦淮夜泊船</div>
</p></div>
<div class='div-other'><a id='mulu143' />
<p class='h3'>又東歸至楓橋</p><p style="margin-left:0em;text-indent:0em;" class="lg-abnormal"><div class='lg-row'>故人當日送登畿　此地停舟醉落暉　慙愧臨河舊攀柳　尚留青眼看人歸</div>
</p></div>
<div class='div-other'><a id='mulu144' />
<p class='h3'>又閶門舟中逢白範</p><p style="margin-left:0em;text-indent:0em;" class="lg-abnormal"><div class='lg-row'>十載長嗟故舊分　半歸黃土半青雲　扁舟此日楓橋畔　一褐秋風忽見君</div>
</p><p style="margin-left:2em"><span class='note-inline'>(以上七首皆據《高青邱集》)</span></p>
</div>
<div class='div-other'><a id='mulu145' />
<p class='h3'>謝晉：楓橋歌送吳秀才之金陵</p><p style="margin-left:0em;text-indent:0em;" class="lg-abnormal"><div class='lg-row'>君不見　楓橋水　奔流直下太湖來　環繞闔閭城西地　其閒風土何佳哉</div>
<div class='lg-row'>層樓疊榭侵雲起　望處人家半臨水　水邊歌舞不勝春　橋下帆檣停似蟻</div>
<div class='lg-row'>復有大道接金陵　送客每來橋上行</div>
<div class='lg-row'>山寺鐘鳴知夜半　漁村月落見鐙明　今朝卻餞吳公子　解我金貂酤綠醑</div>
<div class='lg-row'>帆挂長洲苑外煙　衣沾虎阜山頭雨　暮煙秋雨益淒其　別緒離情無限期</div>
<div class='lg-row'>昔時應是今時景　今人還誦昔人詩</div>
<div class='lg-row'>見說長干花似綺　君歸更莫思鄉里</div>
</p></div>
<div class='div-other'><a id='mulu146' />
<p class='h3'>又移家，將之金陵宿楓橋</p>
<div class="lg regular" style="margin-left:0em;"><div class='lg-row'>山寺煙初暝　江村月又生　辭家無十里　不寐到三更　犬逐漁鐙吠　鐘催客棹行</div>
<div class='lg-row'>從茲去鄉土　甯得是吳氓</div>
</div></div>
<div class='div-other'><a id='mulu147' />
<p class='h3'>又過楓橋留別城西諸友</p>
<div class="lg regular" style="margin-left:0em;"><div class='lg-row'>煩君遠餞意偏饒　念我離羣乍寂寥　祖帳雨催詩欲就　郵亭風勁酒頻澆</div>
<div class='lg-row'>舟移射瀆黃昏近　路轉江村碧樹遙　記取今宵分手處　烏嗁時節過楓橋</div>
</div><p style="margin-left:2em"><span class='note-inline'>(上三首謝孔昭《蘭庭集》)</span></p>
</div>
<div class='div-other'><a id='mulu148' />
<p class='h3'>徐源：翌日攜酒餞太傅於楓橋，辱留題於蘭臺清鑒之舟，次韻</p><p style="margin-left:0em;text-indent:2em"><span class='note-inline'>(按：《瓜涇集》此詩之前有〈郡守林思紹邀陪太傅屠朝宗餞於石湖〉一首，太傅即朝宗。)</span></p>

<div class="lg regular" style="margin-left:0em;"><div class='lg-row'>寒山鐘盡便開船　來往楓橋共幾年　黃敕到門須就國　玄纁沐手敢辭天</div>
<div class='lg-row'>官高勛爵還加舊　老去精神覺倍前　到日坐朝先問道　五雲宮闕鳳池邊<span class='note-inline'>(《瓜涇集》)</span></div>
</div></div>
<div class='div-other'><a id='mulu149' />
<p class='h3'>沈周：和嘉本初夜泊楓橋</p>
<div class="lg regular" style="margin-left:0em;"><div class='lg-row'>風流張繼憶當年　一夜留題百世傳　橋帶人家斜倚寺　月籠沙水澹生煙</div>
<div class='lg-row'>火知漁子仍村外　舟載詩僧又客邊　我愧不能同此宿　卻因新韻偶聯篇<span class='note-inline'>(《沈石田稿》，據王迺昭鈔本)</span></div>
</div></div>
<div class='div-other'><a id='mulu150' />
<p class='h3'>皇甫汸：題沈周八景圖<span class='note-inline'>(〈楓橋〉一首)</span></p><p style="margin-left:0em;text-indent:0em;" class="lg-abnormal"><div class='lg-row'>橋橫古渡帶平沙　楓落寒山日影斜　舟女莫言估客樂　鐘聲將夢到天涯<span class='note-inline'>(《皇甫司勳集》)</span></div>
</p></div>
<div class='div-other'><a id='mulu151' />
<p class='h3'>文元發：歸過楓橋</p><p style="margin-left:0em;text-indent:0em;" class="lg-abnormal"><div class='lg-row'>輕雲駮日江村暮　西風短棹寒山路　去時柳色綠含煙　歸來楓老紅棲樹<span class='note-inline'>(《蘭雪齋詩選》)</span></div>
</p></div>
<div class='div-other'><a id='mulu152' />
<p class='h3'>文肇祉：泊楓橋用大父韻</p>
<div class="lg regular" style="margin-left:0em;"><div class='lg-row'>辭親遠別動離情　滿幅風帆帶雨行　水長關河無阻道　春深柳陌尚聞鶯</div>
<div class='lg-row'>輕拋故國三千里　細數遐征第一程　此夜維舟不成寐　寒山依舊起鐘聲<span class='note-inline'>(《文錄事詩》)</span></div>
</div></div>
<div class='div-other'><a id='mulu153' />
<p class='h3'>郭諫臣：晚過楓橋</p>
<div class="lg regular" style="margin-left:0em;"><div class='lg-row'>落日楓橋路　船窗暮雨昏　秋蘋擁沙觜　霜葉墜籬根　山寺炊煙起　江村宿鳥喧</div>
<div class='lg-row'>臨風思往事　獨坐暗銷魂<span class='note-inline'>(《鯤溟先生集》)</span></div>
</div></div>
<div class='div-other'><a id='mulu154' />
<p class='h3'>國朝朱彝尊：楓橋夜泊</p><p style="margin-left:0em;text-indent:0em;" class="lg-abnormal"><div class='lg-row'>初月開平林　繁星羅遠戍　驚禽沙上鳴　漁子夜深語　遙聞歌吹聲　暗入楓橋去<span class='note-inline'>(《曝書亭集》)</span></div>
</p></div>
<div class='div-other'><a id='mulu155' />
<p class='h3'>徐崧：楓橋獨步有感</p>
<div class="lg regular" style="margin-left:0em;"><div class='lg-row'>石橋高帶驛樓平　擾擾南征與北征　賈客帆檣連樹影　庵僧鐘鼓和經聲</div>
<div class='lg-row'>天邊雲冷斜陽澹　雪後江深急水清　放曠一身何所繫　劇憐八口累閒情</div>
</div></div>
<div class='div-other'><a id='mulu156' />
<p class='h3'>又歲暮阻雨楓江懷友人</p>
<div class="lg regular" style="margin-left:0em;"><div class='lg-row'>乍寒乍煖客招提　一夜懷人笠澤西　窗外雲昏滋礎潤　空中陰暗壓燈低</div>
<div class='lg-row'>田家薄暮牛纔放　竹院侵晨鳥亂啼　幾度相尋多不遇　白頭煙水雨淒淒</div>
</div></div>
<div class='div-other'><a id='mulu157' />
<p class='h3'>董靈預：楓橋夜泊</p>
<div class="lg regular" style="margin-left:0em;"><div class='lg-row'>落日一尊酒　風塵此地看　嘯歌今夜月　燈火萬家寒　珠樹何年古　楓林幾處丹</div>
<div class='lg-row'>故鄉憑夢繞　峰影碧巑岏</div>
</div></div>
<div class='div-other'><a id='mulu158' />
<p class='h3'>殷麗：丹陽賀魯縫訪予楓江不值，悵然有作</p>
<div class="lg regular" style="margin-left:0em;"><div class='lg-row'>去年江上逢君別　柳絮飛殘二月天　今日橋邊尋我去　麥秋寒泛一谿煙</div>
<div class='lg-row'>餘生買藥因投市　旅泊攜詩偶放船　共醉狂吟應不惜　歸來探取杖頭錢</div>
</div><p style="margin-left:2em"><span class='note-inline'>(上四首《百城煙水》)</span></p>
</div>
<div class='div-other'><a id='mulu159' />
<p class='h3'>沈文愨：楓江夜泊<span class='note-inline'>(二首)</span></p><p style="margin-left:0em;text-indent:0em;" class="lg-abnormal"><div class='lg-row'>野宿隨寒雁　辭家第一宵　星星漁火亂　知是泊楓橋</div>
</p><p style="margin-left:0em;text-indent:0em;" class="lg-abnormal"><div class='lg-row'>柝響已深更　鄰舟人語歇　不忍便安眠　貪看故山月<span class='note-inline'>(《歸愚詩鈔》)</span></div>
</p></div>
<div class='div-other'><a id='mulu160' />
<p class='h3'>吳蔚光：楓橋舟夜</p>
<div class="lg regular" style="margin-left:0em;"><div class='lg-row'>暝色綠為煙　染我東塘路　斜月浸迴波　繁星挂疏樹　燈光明欲飛　艣聲細如語</div>
<div class='lg-row'>滅獨聞春鐘　清夢落何所<span class='note-inline'>(《素脩堂集》)</span></div>
</div></div>
<div class='div-other'><a id='mulu161' />
<p class='h3'>李繩：楓橋夜泊<span class='note-inline'>(字勉百，長洲舉人，有《葑田》、《剡東》諸集。)</span></p><p style="margin-left:0em;text-indent:0em;" class="lg-abnormal"><div class='lg-row'>又復悤悤賦遠征　烏啼霜月若為情　寺鐘漁火楓橋泊　已是思家第一程</div>
</p></div>
<div class='div-other'><a id='mulu162' />
<p class='h3'>吳琦：月夜石湖至楓橋<span class='note-inline'>(字赤玉，杭州仁和人，諸生，有《圭齋稿》。)</span></p>
<div class="lg regular" style="margin-left:0em;"><div class='lg-row'>上方山下路　一泛石湖船　秋月清如此　吾心自冷然　荻花縈客棹　漁火亂江煙</div>
<div class='lg-row'>此夕楓橋泊　吟鐙中酒眠</div>
</div><p style="margin-left:2em"><span class='note-inline'>(上二首，王西莊《江浙十二家詩選》)</span></p>
</div>
<div class='div-other'><a id='mulu163' />
<p class='h3'>馬元勳：楓橋</p>
<div class="lg regular" style="margin-left:0em;"><div class='lg-row'>秋氣入淒清　江楓照眼明　寒霜侵月色　殘夢落鐘聲　水閣吳孃曲　風檣估客程</div>
<div class='lg-row'>災傷連數郡　米價幾時平<span class='note-inline'>(自注：橋邊有米市。)</span></div>
</div></div>
<div class='div-other'><a id='mulu164' />
<p class='h3'>王昭嗣：楓江夜泊<span class='note-inline'>(字誕敷，號篔谷，長洲諸生，有《蔭茅居詩稿》。)</span></p>
<div class="lg regular" style="margin-left:0em;"><div class='lg-row'>古寺江村無十里　楓葉紛紛亂糽紫　一杵霜鐘度水來　磔磔驚鴻拍波起</div>
<div class='lg-row'>此夜城西抱影眠　煙波蕭瑟五湖船　何人共話孤篷下　消遣鄉愁暮雨天</div>
</div><p style="margin-left:2em"><span class='note-inline'>(上二首，吳枚庵《懷舊續集》)</span></p>
</div>
<div class='div-other'><a id='mulu165' />
<p class='h3'>陳杰：夜泊楓橋<span class='note-inline'>(字漢賢，長洲人，有《虹橋詩鈔》。)</span></p>
<div class="lg regular" style="margin-left:0em;"><div class='lg-row'>繫纜楓江畔　蒼茫月上餘　微霜冬樹白　殘夜水村虛　禦冷圍爐火　安眠枕篋書</div>
<div class='lg-row'>寒山鐘乍動　風景憶當初<span class='note-inline'>(吳枚庵《卬須集》)</span></div>
</div></div>
<div class='div-other'><a id='mulu166' />
<p class='h3'>褚逢椿：楓江看山</p><p style="margin-left:0em;text-indent:0em;" class="lg-abnormal"><div class='lg-row'>吳山有媚骨　非春亦如笑　想像桃李時　更復足詩料　我來正殘雪　佳景供遠眺</div>
<div class='lg-row'>平陂斷岸閒　時時見垂釣　畫意冷詩心　會心契微妙</div>
<div class='lg-row'>蘊藉釀和平　取神不求肖　悅性理塵襟　且當事長嘯</div>
<div class='lg-row'>暫得亦快然　旨言王逸少　伫久聞暮鐘　空林下斜照</div>
</p></div>
<div class='div-other'><a id='mulu167' />
<p class='h3'>又楓江即目</p><p style="margin-left:0em;text-indent:0em;" class="lg-abnormal"><div class='lg-row'>沿隄一半是衰楊　漁網人家秋水光　禾黍田疇閒倚棹　亂山斜日似橫塘</div>
</p><p style="margin-left:2em"><span class='note-inline'>(上二首《行素齋詩集》)</span></p>
</div>
<div class='div-other'><a id='mulu168' />
<p class='h3'>王元文：由石湖抵楓橋即事<span class='note-inline'>(字睪曾，吳江人。此詩見《北溪旅稾》第一種《往來集》。)</span></p>
<div class="lg regular" style="margin-left:0em;"><div class='lg-row'>驟雨楓橋路　西風颯沓旋　須臾霽景見　倍覺夕陽鮮　米市希高價　商人畏有年</div>
<div class='lg-row'>寺鐘昬暮動　曾到幾家船<span class='note-inline'>(《北溪詩集》)</span></div>
</div></div>
<div class='div-other'><a id='mulu169' />
<p class='h3'>袁翼：楓橋夜泊<span class='note-inline'>(字穀廉，寶山人，厯官江西知縣。)</span></p>
<div class="lg regular" style="margin-left:0em;"><div class='lg-row'>分明記得楓橋上　十一年前聽晚鐘　熱客幾時拋褦襶　空門無地養疏慵</div>
<div class='lg-row'>烏嗁月落句仍在　拾得寒山僧不逢　隔岸义魚星火閃　溼雲如霧寺門封<span class='note-inline'>(《邃懷堂集》)</span></div>
</div></div>
<div class='div-other'><a id='mulu170' />
<p class='h3'>附：詩餘</p>
<div class='div-other'><a id='mulu171' />
<p class='h4'>陳維崧：浣溪紗<span class='note-inline'>(雨中由楓橋至齊門。)</span></p><p style="margin-left:0em;text-indent:0em;" class="lg-abnormal"><div class='lg-row'>料峭春寒恰未銷　鵓鴣嗁急水迢迢　半船微雨過楓橋　薺菜綠平齊女墓　黎花雪壓伍胥潮　柳枝和恨一條條</div>
</p></div>
<div class='div-other'><a id='mulu172' />
<p class='h4'>又齊天樂<span class='note-inline'>(楓橋夜泊，用湘瑟詞〈楓溪〉原韻。)</span></p>
<div class="lg regular" style="margin-left:0em;"><div class='lg-row'>楓橋漁火星星處　鐘聲客舫仍度　微昏簾幕　乍冥帆檣　夾岸多于津樹</div>
<div class='lg-row'>船娘吳語　為蘸水挓煙　脆來如許　不管人愁　棹歌杳藹掠波去</div>
<div class='lg-row'>如眉月棱半吐　想當年曾鬬　館娃嬌嫵　夜市聽鶯　春衣撲蝶　夢到將圓頻誤</div>
<div class='lg-row'>鳴珂舊路　問冶葉倡條　可能如故</div>
<div class='lg-row'>撩亂心情　茶煙銷半縷</div>
</div><p style="margin-left:2em"><span class='note-inline'>(上兩闋《陳檢討集》)</span></p>
<p style="margin-left:2em">右楓橋四十二首，附詞二闋。</p>
</div></div></div>
<div class='div-other'><a id='mulu173' />
<div class='div-other'><a id='mulu174' />
<p class='h3'>唐韋應物：游寒山寺<span class='note-inline'>(「游」，一本作「宿」。)</span></p><p style="margin-left:0em;text-indent:0em;" class="lg-abnormal"><div class='lg-row'>心絕去來緣　跡住人<span class='corr'>間</span>世　獨尋秋草逕　夜宿寒山寺　今日郡齋閒　思問楞嚴字<span class='note-inline'>(《韋蘇州集》)</span></div>
</p></div>
<div class='div-other'><a id='mulu175' />
<p class='h3'>張祜</p><p style="margin-left:0em;text-indent:0em;" class="lg-abnormal"><div class='lg-row'>長洲苑外草蕭蕭　卻憶重游歲月遙　唯有別時因不忘　暮煙疏雨過楓橋<span class='note-inline'>(《姑蘇志》「卻憶」作「卻算」，「重游」作「游程」，「因」作「今」。)</span></div>
</p></div>
<div class='div-other'><a id='mulu176' />
<p class='h3'>宋張師中</p><p style="margin-left:0em;text-indent:0em;" class="lg-abnormal"><div class='lg-row'>吳門多精藍　此寺名尤古　拒城七里餘　冠蓋日旁午　斜徑通採香　遠岫對棲虎</div>
<div class='lg-row'>巖扉橫野橋　塔影落前浦　霜樓鳴曉鐘　夕舸軋雙艣</div>
<div class='lg-row'>方丈中有人　學佛洞禪語　跡忙心已閒　道樂行彌苦</div>
<div class='lg-row'>不為喧所遷　意以靜為主　何必深山林　峰巒繞軒戶<span class='note-inline'>(按：「巖扉」，《姑蘇志》作「寺扉」。)</span></div>
</p></div>
<div class='div-other'><a id='mulu177' />
<p class='h3'>程師孟</p><p style="margin-left:0em;text-indent:0em;" class="lg-abnormal"><div class='lg-row'>門對雲山畫不如　師今一念六年居　邇來寺好尤瀟灑　張繼留題內翰書<span class='note-inline'>(原注：今禹偁王內翰丁太夫人憂，任其親寫是詩，故不題名。)</span></div>
</p></div>
<div class='div-other'><a id='mulu178' />
<p class='h3'>孫覿：過楓橋寺示遷老（三首）<span class='note-inline'>(《吳郡志》「楓橋寺」下附詩，惟張繼〈晚泊〉一首，覿〈與溫老〉一首不全載題，其餘但有姓名而已，此據《宋詩鈔》補。)</span></p><p style="margin-left:0em;text-indent:0em;" class="lg-abnormal"><div class='lg-row'>白首重來一夢中　青山不改舊時容　烏嗁月落橋過寺　欹枕猶聞半夜鐘</div>
</p><p style="margin-left:0em;text-indent:0em;" class="lg-abnormal"><div class='lg-row'>翠木蒼藤一兩家　門依古柳抱溪斜　古城流水參差是　不見元都舊日花</div>
</p><p style="margin-left:0em;text-indent:0em;" class="lg-abnormal"><div class='lg-row'>三年瘴海臥炎宵　夢隔青楓一水遙　萬里歸來悲故物　銅駝埋沒草齊腰</div>
</p><p style="margin-left:2em">朱子儋<span class='note-inline'>(承爵)</span>《存餘堂詩話》：張繼〈楓橋夜泊〉詩，世多傳誦。近讀孫仲益〈過楓橋寺〉詩云：「白首重來一夢中，青山不改舊時容。烏啼月落橋邊寺，欹枕猶聞夜半鐘。」亦可謂鼓動前人之意云爾。</p>
<p style="margin-left:2em">按：《吳郡志》「楓橋寺」張繼詩後，接錄張師中五言古一首，次為程師孟七絕一首、五言一首，又次為孫覿四首，前五言一首〈與溫老〉，後即此三絕句也。《吳都文粹》不知如何誤析張師中詩為二，以後半首為程師孟作，而以程五言一首遞移為孫覿作，<span class='note-inline'>(《姑蘇志》沿其誤)</span>并覿之五律一首、七絕中前二首，共題為〈與溫老〉四首。又以最後一絕遞移為胡珵作，胡珵原詩又遞移為張孝祥作。孝祥詩，《吳郡志》本衹一首，今增入胡詩，遂有兩絕。觀《文粹》於程師孟〈游楓橋〉七絕之下，承上題「前人」二字，<span class='note-inline'>(上即誤析張師中詩之下半首，題為程師孟。)</span>可見其譌實自鄭虎臣始，非毛、錢兩本校讐之失也。又按：前一首「欹枕猶聞半夜鐘」──「猶聞」，《姑蘇志》作「遙聞」；末一首，「青楓」作「青風」，「故物」作「古物」，皆范為長。</p>
</div>
<div class='div-other'><a id='mulu179' />
<p class='h3'>張孝祥</p><p style="margin-left:0em;text-indent:0em;" class="lg-abnormal"><div class='lg-row'>四年忽忽兩經過　古岸依然窣堵波　借我繩牀銷午暑　亂蟬鳴處竹陰多<span class='note-inline'>(「窣堵波」，《吳都文粹》作「宰渚波」，殊誤。)</span></div>
</p><p style="margin-left:2em"><span class='note-inline'>(唐張祜以下七首，據《吳郡志》。)</span></p>
</div>
<div class='div-other'><a id='mulu180' />
<p class='h3'>俞桂：楓橋寺<span class='note-inline'>(字唏郗，南宋末錢唐人。)</span></p><p style="margin-left:0em;text-indent:0em;" class="lg-abnormal"><div class='lg-row'>湖水相連月照天　雁聲嘹唳攪人眠　昔年曾到楓橋宿　石岸旁邊繫小船<span class='note-inline'>(《漁溪詩稾》)</span></div>
</p></div>
<div class='div-other'><a id='mulu181' />
<p class='h3'>元湯仲友</p>
<div class="lg regular" style="margin-left:0em;"><div class='lg-row'>出城才七里　地僻罕曾過　孤塔臨官道　三門背運河　鐘鳴驚鳥宿　牆矮入漁歌</div>
<div class='lg-row'>醉裏看題壁　如今張繼多<span class='note-inline'>(《姑蘇志》)</span></div>
</div><p style="margin-left:2em"><span class='note-inline'>(按：此詩，王文恪與張繼詩皆附「楓橋」下，繹其詞意，實游寒山寺而作也。盧熊《志》：湯仲友，字端夫，先名益，學詩於周弼。浪跡湖海，晚復歸吳，自號西樓，有《北游詩集》。)</span></p>
</div>
<div class='div-other'><a id='mulu182' />
<p class='h3'>明高啟：賦得寒山寺送別</p>
<div class="lg regular" style="margin-left:0em;"><div class='lg-row'>楓橋西望碧山微　寺對寒江獨掩扉　船裏鐘催行客起　塔中燈照遠僧歸</div>
<div class='lg-row'>漁村寂寂孤煙近　官路蕭蕭眾葉稀　須記姑蘇城外泊　烏啼時節送君違<span class='note-inline'>(《青邱詩集》)</span></div>
</div></div>
<div class='div-other'><a id='mulu183' />
<p class='h3'>王衡：泊舟楓橋過寒山寺</p>
<div class="lg regular" style="margin-left:0em;"><div class='lg-row'>燈含帆影亂　鐘雜市聲昏　杳杳竹深處　蕭蕭僧倚門　獨將殘雪色　遙對遠山言</div>
<div class='lg-row'>又聽烏嗁急　江城送客喧<span class='note-inline'>(乾隆《蘇州府志》)</span></div>
</div></div>
<div class='div-other'><a id='mulu184' />
<p class='h3'>唐寅：寒山寺<span class='note-inline'>(《姑蘇八詠》之第六首)</span></p>
<div class="lg regular" style="margin-left:0em;"><div class='lg-row'>金閶門外楓橋路　萬家月色迷煙霧　譙閣更殘角韻悲　客船夜半鐘聲度</div>
<div class='lg-row'>樹色高低混有無　山光遠近成模糊　霜華滿天人怯冷　江城欲曙聞嗁烏<span class='note-inline'>(《六如居士集》)</span></div>
</div></div>
<div class='div-other'><a id='mulu185' />
<p class='h3'>王穉登：寒山寺詩</p>
<div class="lg regular" style="margin-left:0em;"><div class='lg-row'>古寺西邊路　青山滿目中　石龍從作雨　江鵲尚鳴風　市近僧難定　泉慳花不紅</div>
<div class='lg-row'>燭憐門外路　塵土暗江楓<span class='note-inline'>(《金昌集》)</span></div>
</div></div>
<div class='div-other'><a id='mulu186' />
<p class='h3'>國朝殳丹生：同臞庵過寒山寺</p>
<div class="lg regular" style="margin-left:0em;"><div class='lg-row'>萬家叢寺裏　一徑入寒山　木葉蕭蕭靜　江雲黯黯閒　殘碑苔剝落　古殿鴿飛還</div>
<div class='lg-row'>羈客同游此　徘徊夕照閒</div>
</div></div>
<div class='div-other'><a id='mulu187' />
<p class='h3'>徐崧：斐仲招飲寒山，時吉生將往維揚</p><p style="margin-left:0em;text-indent:0em;" class="lg-abnormal"><div class='lg-row'>淥水紅塵江上路　采菱沽酒傍寒山　盤桓且緩揚州鶴　松月松風好共閒</div>
</p></div>
<div class='div-other'><a id='mulu188' />
<p class='h3'>釋逸慈（三首）</p><p style="margin-left:0em;text-indent:0em;" class="lg-abnormal"><div class='lg-row'>當年突兀矗寒空　郡志猶傳節度功　今日遺基何處覓　斷垣衰草夕陽中<span class='note-inline'>(〈斷塔遺基〉)</span></div>
</p><p style="margin-left:0em;text-indent:0em;" class="lg-abnormal"><div class='lg-row'>傑閣巍然瞰碧虛　飛花片片惜春餘　閒庭老樹參天出　喜趁清陰讀梵書<span class='note-inline'>(〈龍函新綠〉)</span></div>
</p><p style="margin-left:0em;text-indent:0em;" class="lg-abnormal"><div class='lg-row'>蕭索西風樹影疏　江邊古寺有棲烏　夜闌啞啞驚殘夢　誰繪霜天落月圖<span class='note-inline'>(〈古木啼鳥〉)</span></div>
</p><p style="margin-left:2em"><span class='note-inline'>(殳丹生以下五首《百城煙水》)</span></p>
</div>
<div class='div-other'><a id='mulu189' />
<p class='h3'>陸鼎：寒山寺</p>
<div class="lg regular" style="margin-left:0em;"><div class='lg-row'>寺樓直與眾山鄰　魚米東南此要津　獨惜牙郎趨利市　不聞漁火感詩人</div>
<div class='lg-row'>絕無逆旅知歸客　安問寒巖舊應真　一自鐘聲響清夜　幾人同夢不同塵<span class='note-inline'>(《梅葉閣詩鈔》)</span></div>
</div></div>
<div class='div-other'><a id='mulu190' />
<p class='h3'>姚配：夜過寒山寺（二首）<span class='note-inline'>(字協文，號雲湄，元和人，有《雪鴻軒詩鈔》。)</span></p><p style="margin-left:0em;text-indent:0em;" class="lg-abnormal"><div class='lg-row'>杖藜踏破蘚痕斑　古寺蕭條未掩關　落葉滿廊僧不見　空餘漁火對寒山</div>
</p><p style="margin-left:0em;text-indent:0em;" class="lg-abnormal"><div class='lg-row'>流傳佳句自唐朝　詩版還隨劫火銷　只有疏鐘添客恨　瀟瀟暮雨過楓橋<span class='note-inline'>(吳翊鳳《懷舊又續集》)</span></div>
</p></div>
<div class='div-other'><a id='mulu191' />
<p class='h3'>蔣棨渭：寒山寺<span class='note-inline'>(字遇溪，吳縣人。)</span></p><p style="margin-left:0em;text-indent:0em;" class="lg-abnormal"><div class='lg-row'>曲徑松花積　雲房黛色連　一聲鐘欲午　清響落寒泉<span class='note-inline'>(《萬壑雲樓集》)</span></div>
</p></div>
<div class='div-other'><a id='mulu192' />
<p class='h3'>褚逢椿：過楓江憇寒山寺</p>
<div class="lg regular" style="margin-left:0em;"><div class='lg-row'>近市人家水繞城　無端踪跡作江行　黑雲壓屋有雪意　黃葉打窗如雨聲</div>
<div class='lg-row'>古佛已荒空去劫　寒鐘未起待殘更　欲尋張繼停舟處　一片蒼山暮色橫<span class='note-inline'>(《行素齋詩集》)</span></div>
</div><p style="margin-left:2em">右寒山寺二十四首。</p>
</div></div>
<div class='div-other'><a id='mulu193' />
<div class='div-other'><a id='mulu194' />
<p class='h3'>國朝徐崧：同山夫訪在昔</p>
<div class="lg regular" style="margin-left:0em;"><div class='lg-row'>閒行懷古蹟　乍冷正初冬　門掩橋邊寺　樓空夜半鐘　盛衰知有數　喧寂覓無蹤</div>
<div class='lg-row'>一笑同寒拾　天台是別峯</div>
</div></div>
<div class='div-other'><a id='mulu195' />
<p class='h3'>黃周星：寒山次答在昔</p>
<div class="lg regular" style="margin-left:0em;"><div class='lg-row'>一曲陽春未易賡　蒲團趺坐自三更　松濤入枕知風細　梅影移窗愛月明</div>
<div class='lg-row'>惠遠匡廬饒酒興　已公茅屋有詩名　青山笻笠應同志　五岳何年訪向平</div>
</div></div>
<div class='div-other'><a id='mulu196' />
<p class='h3'>王庭：過寒山贈在昔</p><p style="margin-left:0em;text-indent:0em;" class="lg-abnormal"><div class='lg-row'>為憶鐘聲尋古寺　得因遺象識寒山　楓江橋畔人如織　始信禪房盡日閒</div>
</p><p style="margin-left:0em;text-indent:2em">又</p>
<p style="margin-left:0em;text-indent:0em;" class="lg-abnormal"><div class='lg-row'>西風吹夢到林邱　薄醉吟寒信夜游　深巷犬聲人寂寂　一溪明月宿漁舟</div>
</p></div>
<div class='div-other'><a id='mulu197' />
<p class='h3'>徐汝嶧：壬戌冬留別在昔</p>
<div class="lg regular" style="margin-left:0em;"><div class='lg-row'>龍函閣下日招呼　聯榻經旬興不孤　江月溶溶窺紙帳　松風謖謖起茶爐</div>
<div class='lg-row'>多君贈我詩千首　怪汝留人酒百壺　別後踟躇游賞地　應思霅水問狂夫</div>
</div></div>
<div class='div-other'><a id='mulu198' />
<p class='h3'>馬壽榖：前題</p>
<div class="lg regular" style="margin-left:0em;"><div class='lg-row'>勞勞薊北又江南　勝地幽人許共探　且喜傳杯哦好句　還期聯榻聽清談</div>
<div class='lg-row'>龍翻高閣雲千卷　桂落寒江月一函　此夕鐘聲醒客夢　與君松下結茅庵</div>
</div></div>
<div class='div-other'><a id='mulu199' />
<p class='h3'>莊際盛：前題</p>
<div class="lg regular" style="margin-left:0em;"><div class='lg-row'>一灣流水小橋東　盡日幽棲古寺中　自有傳燈明實際　不須倚杖說虛空</div>
<div class='lg-row'>杯浮竹葉搖寒月　笛弄梅花落晚風　兩載與君酬唱近　睽離能不憶支公</div>
</div><p style="margin-left:2em"><span class='note-inline'>(徐崧以下七首《百城煙水》)</span></p>
<p style="margin-left:2em">右贈在昔七首。</p>
</div></div>
<div class='div-other'><a id='mulu200' />
<div class='div-other'><a id='mulu201' />
<p class='h3'>宋王安石：擬寒山、拾得（二十首）</p>
<div class="lg regular" style="margin-left:0em;"><div class='lg-row'>牛若不穿鼻　豈肎推人磨　馬若不絡頭　隨宜而起卧　乾地終不涴　平地終不墮</div>
<div class='lg-row'>擾擾受輪迴　衹緣疑這箇</div>
</div>
<div class="lg regular" style="margin-left:0em;"><div class='lg-row'>我曾為牛馬　見草豆歡喜　又曾為女人　歡喜見男子　我若真是我　衹合長如此</div>
<div class='lg-row'>若好惡不定　應知為物使　堂堂大丈夫　莫認物為己</div>
</div><p style="margin-left:0em;text-indent:0em;" class="lg-abnormal"><div class='lg-row'>凡夫當夢時　眼見種種色　此非作故有　亦非求故獲　不知今是夢　道我能畜積</div>
<div class='lg-row'>貪求復守護　嘗怕水火賊　自覺方自悟　本空無所得</div>
<div class='lg-row'>死生如覺夢　此理甚明白</div>
</p><p style="margin-left:0em;text-indent:0em;" class="lg-abnormal"><div class='lg-row'>風吹瓦墮屋　正打破我頭　瓦亦自破碎　豈但我血流　我終不嗔渠　此瓦不自由</div>
<div class='lg-row'>眾生造眾惡　亦有一機抽　渠不知此機　故自認愆尤</div>
<div class='lg-row'>此但可哀憐　勸令真正脩　豈可自迷悶　與渠作冤讐</div>
</p>
<div class="lg regular" style="margin-left:0em;"><div class='lg-row'>若言夢是空　覺後應無記　若言夢非空　應有真實事　燔燒陽自招　沈溺陰自致</div>
<div class='lg-row'>令汝嘗驚魘　豈知安穩睡</div>
</div><p style="margin-left:0em;text-indent:0em;" class="lg-abnormal"><div class='lg-row'>人人有這箇　這箇沒量大　坐也坐不定　走也跳不過　鋸也解不斷　鎚也打不破</div>
<div class='lg-row'>作馬便搭鞍　作牛便推磨　若問無眼人　這箇是甚麼</div>
<div class='lg-row'>便遭伊纏繞　鬼窟裏忍餓</div>
</p>
<div class="lg regular" style="margin-left:0em;"><div class='lg-row'>我讀萬卷書　識盡天下理　智者渠自知　愚者誰信爾　奇哉閑道人　跳出三句裏</div>
<div class='lg-row'>獨悟自根本　不從他處起</div>
</div>
<div class="lg regular" style="margin-left:0em;"><div class='lg-row'>幸身無事時　種種妄思量　張三袴口窄　李四帽簷長　失腳落地獄　將身投鑊湯</div>
<div class='lg-row'>誰知受熱惱　卻不解思涼</div>
</div>
<div class="lg regular" style="margin-left:0em;"><div class='lg-row'>有一即有二　有三即有四　一二三四五　有亦何妨事　如火能燒手　要須方便智</div>
<div class='lg-row'>若未解傳薪　何須學鑽燧</div>
</div>
<div class="lg regular" style="margin-left:0em;"><div class='lg-row'>昨日見張三　嫌他不守己　歸來自悔責　分別亦非理　今日見張三　分別心復起</div>
<div class='lg-row'>若除此惡習　佛法無多子</div>
</div>
<div class="lg regular" style="margin-left:0em;"><div class='lg-row'>傀儡衹一機　種種沒根栽　被我入棚中　昨日親看來　方知棚外人　擾擾一場獃</div>
<div class='lg-row'>終日受伊謾　更被索錢財</div>
</div>
<div class="lg regular" style="margin-left:0em;"><div class='lg-row'>李生坦蕩蕩　所見實奇哉　問渠前世事　答我燒炭來　炭成能然火　火過卻成灰</div>
<div class='lg-row'>灰成即是土　隨意立根栽</div>
</div>
<div class="lg regular" style="margin-left:0em;"><div class='lg-row'>眾生若有我　我何能度脫　眾生若無我　已死應不活　眾生不了此　便聽佛與奪</div>
<div class='lg-row'>我無我不二　四天王獻鉢</div>
</div><p style="margin-left:0em;text-indent:0em;" class="lg-abnormal"><div class='lg-row'>莫嫌張三惡　莫愛李四好　既往念即晚　未來思又早　見之亦何有　欻然如電掃</div>
<div class='lg-row'>惡既是磨滅　好亦難長保　若令好與惡　可積如財寶</div>
<div class='lg-row'>自始而至今　有幾許煩惱</div>
</p>
<div class="lg regular" style="margin-left:0em;"><div class='lg-row'>失志難作福　得勢易造罪　苦即念快樂　樂即生貪愛　無苦亦無樂　無明亦無眛</div>
<div class='lg-row'>不屬三界中　亦非三界外</div>
</div>
<div class="lg regular" style="margin-left:0em;"><div class='lg-row'>打賊賊恐怖　看客客喜歡　豈有客是賊　切莫受伊謾　樂哉貧兒家　無事役心肝</div>
<div class='lg-row'>既無賊可打　豈有客須看</div>
</div>
<div class="lg regular" style="margin-left:0em;"><div class='lg-row'>有一種貧兒　不能自營生　若不作客走　即須隨賊行　復有一種貧　常時腹彭亨</div>
<div class='lg-row'>若有亦不畜　若無亦不營</div>
</div>
<div class="lg regular" style="margin-left:0em;"><div class='lg-row'>汝無名高者　以見利貪叨　汝無行實者　以取著名高　行實尚非實　利名豈堅牢</div>
<div class='lg-row'>一朝投土窟　魂魄散迢迢</div>
</div>
<div class="lg regular" style="margin-left:0em;"><div class='lg-row'>勇有孟施舍　能無懼而已　若人學佛法　勇亦當如此　休來講座下　莫入禪門裏</div>
<div class='lg-row'>但能一切捨　管取佛歡喜</div>
</div>
<div class="lg regular" style="margin-left:0em;"><div class='lg-row'>利瞋汝刀山　濁愛汝灰河　汝癡分別心　即汝澹魔羅　圓成但一性　一切法依他</div>
<div class='lg-row'>徧了一切法　不如且頭陀<span class='note-inline'>(《臨川集》)</span></div>
</div></div>
<div class='div-other'><a id='mulu202' />
<p class='h3'>元張雨：擬寒山子一首贈活死人窩玄道先生<span class='note-inline'>(此詩在《補遺》)</span></p>
<div class="lg regular" style="margin-left:0em;"><div class='lg-row'>有一道丈夫　船居活潑潑　視身為浮漚　閱世同水<span class='corr'>沫</span>　釣徒非吾友　荷鍤未為達</div>
<div class='lg-row'>作得活死人　方是死人活</div>
</div><p style="margin-left:0em;text-indent:2em">又，自覺生死忙，因書四韻，予豈效寒山子者？</p>

<div class="lg regular" style="margin-left:0em;"><div class='lg-row'>人生浪自苦　古今無一了　雞命湯火閒　喔喔猶戒曉　預憂復何益　轉使髮白早</div>
<div class='lg-row'>不如噇酒糟　糟邱無壽夭<span class='note-inline'>(《貞居先生集》二首)</span></div>
</div><p style="margin-left:2em">按：貞居詩曠達，固道家本色，然非兼得宗門三昧，不能如此大解脫，曰「豈效寒山子」，正其效寒山子也。</p>
<p style="margin-left:2em">又按：宋釋英《白雲集》有言詩一首〈寄致祐上人〉云：</p>
<p style="margin-left:0em;text-indent:0em;" class="lg-abnormal"><div class='lg-row'>始信文字妙　妙不在文字</div>
<div class='lg-row'>食蜜忘中邊　無味乃真味　寒山題木葉　此心頗相似</div>
</p><p style="margin-left:2em">此僧教觀，亦於台宗門庭為近。</p>
</div>
<div class='div-other'><a id='mulu203' />
<p class='h3'>國朝何焯：讀柳子〈送文暢上人序〉效寒山體</p><p style="margin-left:0em;text-indent:0em;" class="lg-abnormal"><div class='lg-row'>裴楷論守一　文殊說不二　正許合儒墨　聊假釋疑滯　穢累脫去時　步武清涼界</div>
<div class='lg-row'>吾書有祕寶　無俟下臨代　迥躅可勤求　覺路非此地</div>
<div class='lg-row'>亦不邇聲色　亦不殖貨利　佛出還作禮　何羨靈山會</div>
<div class='lg-row'>臣受孔子戒　者漢也超詣<span class='note-inline'>(《義門集》)</span></div>
</p></div>
<div class='div-other'><a id='mulu204' />
<p class='h3'>陳汝楫：效寒山子體（十四首）</p><p style="margin-left:0em;text-indent:0em;" class="lg-abnormal"><div class='lg-row'>看看江上過三冬　方丈能將七尺容　香炷旋銷虛室白　透霜林外一聲鐘</div>
</p><p style="margin-left:0em;text-indent:0em;" class="lg-abnormal"><div class='lg-row'>我是人<span class='corr'>間</span>無事人　山林城市往來頻　關河一色空明裏　中有梅花萬樹春</div>
</p><p style="margin-left:0em;text-indent:0em;" class="lg-abnormal"><div class='lg-row'>暗裏香生不待風　枝頭消息觀中通　淺清池水黃昬月　又道巡檐是夢中</div>
</p><p style="margin-left:0em;text-indent:0em;" class="lg-abnormal"><div class='lg-row'>鼓打殘更雞已號　霜生屋瓦何寥蕭　起來自檢寒灰看　一點星紅尚未銷</div>
</p><p style="margin-left:0em;text-indent:0em;" class="lg-abnormal"><div class='lg-row'>懸厓無路有風雲　天上人<span class='corr'>間</span>自此分　也知就裏春如海　一點桃花漾水紋</div>
</p><p style="margin-left:0em;text-indent:0em;" class="lg-abnormal"><div class='lg-row'>松搭荒茆竹架扉　滿山桂子拾樵歸　一輪海月從空湧　長嘯數聲煙四飛</div>
</p><p style="margin-left:0em;text-indent:0em;" class="lg-abnormal"><div class='lg-row'>生來頑傲不成仙　須信威音有劫前　爛吃豬頭按村酒　倒騎雕虎過山顛</div>
</p><p style="margin-left:0em;text-indent:0em;" class="lg-abnormal"><div class='lg-row'>出入常從鹿豕游　百年日月儘悠悠　石梁苔滑便休去　坐聽溪聲不斷流</div>
</p><p style="margin-left:0em;text-indent:0em;" class="lg-abnormal"><div class='lg-row'>得句何因更帶泥　春光到處不愁歸　禪心常似東風煖　儘逐楊花上下飛</div>
</p><p style="margin-left:0em;text-indent:0em;" class="lg-abnormal"><div class='lg-row'>千年古洞偶然開　桃自生花水自迴　我笑漁人歸去後　卻尋舊路又重來</div>
</p><p style="margin-left:0em;text-indent:0em;" class="lg-abnormal"><div class='lg-row'>一削瓜根瓣四開　也應兜頂是蓮胎　藤蘿斬盡風雲絕　上有真人獨往來</div>
</p><p style="margin-left:0em;text-indent:0em;" class="lg-abnormal"><div class='lg-row'>貝葉莊嚴白氎繙　人<span class='corr'>間</span>多病是醫門　藏中一字何曾說　卻有虛空挂墨痕</div>
</p><p style="margin-left:0em;text-indent:0em;" class="lg-abnormal"><div class='lg-row'>一粒粟中藏世界　許君同禮維摩足　忽然粉碎這些兒　大千世界一粒粟</div>
</p><p style="margin-left:0em;text-indent:0em;" class="lg-abnormal"><div class='lg-row'>非偈非詩亦可憐　終身拍手向風前　人<span class='corr'>間</span>鼓笛皆敲破　好譜陶家壁上絃<span class='note-inline'>(《賞詩閣集續編》)</span></div>
</p></div>
<div class='div-other'><a id='mulu205' />
<p class='h3'>彭定求：題寒山集<span class='note-inline'>(此詩亦效寒山子)</span></p><p style="margin-left:0em;text-indent:0em;" class="lg-abnormal"><div class='lg-row'>一卷寒山詩　恰稱幽人讀　嘐嘐天籟聲　空山洗絲竹　中有如意珠　明光徧地燭</div>
<div class='lg-row'>憐憫諸有情　色味同徵逐　那堪慧眼觀　一笑發其覆</div>
<div class='lg-row'>所以紫陽翁　嘉歎好篇牘<span class='note-inline'>(朱子〈偶摘寒山〉詩云：「煞有好詩，人未易到此。」)</span></div>
<div class='lg-row'>紛彼淫哇興　盈耳滋導欲　誰能契真原　脫足離五濁　千古南華仙　不殊轂與軸</div>
<div class='lg-row'>我行置座隅　六時矢熏沐<span class='note-inline'>(《南盷先生詩錄》)</span></div>
</p></div>
<div class='div-other'><a id='mulu206' />
<p class='h3'>附錄</p>
<div class='div-other'><a id='mulu207' />
<p class='h4'>徐枋：題碓菴和尚效寒山詩</p><p style="margin-left:0em;text-indent:2em">九方皋之相馬也，若滅若沒，若存若亡，得其天機，斯得真馬矣。嗟乎！彼天下俊物，便不可以形似求之，況形而上者乎？匠人胡寬營構新豐，門閭巷術如一，徒者爭歸其家，至於雞犬亦各識其處，然不可即謂之豐。優填國王思慕於佛，募神工，以牛頭旃檀刻佛象，豪髮無遺。後佛再至，象遂出迎，然不可即謂之佛，徒效之於形似也。若於道也，得其天機，如印印空，規矩縱橫，其揆則一。不然轍迹可循，去之彌遠矣！竺典云：「菩薩聲聞，不能作佛語。」亦在其所得耳，豈效之而能然乎？雖然，吾聞之《詩》曰：「惟其有之，是以似之。」得之，斯效之矣。《易》曰：「擬議以成其變化。」效之，斯得之矣。</p>
</div>
<div class='div-other'><a id='mulu208' />
<p class='h4'>又碓庵和尚繼席靈巖，詩以贈之<span class='note-inline'>(原注：字僧鑒，名曉青。)</span></p><p style="margin-left:0em;text-indent:0em;" class="lg-abnormal"><div class='lg-row'>現在靈山豈易逢　法幢高踞碧芙蓉　喜看南嶽朱陵後　更有參天第一峰</div>
</p><p style="margin-left:0em;text-indent:0em;" class="lg-abnormal"><div class='lg-row'>片雲無意傍琴臺　彈指聲中法苑開　狂象馴龍俱聽法　溪聲山色盡西來</div>
</p><p style="margin-left:0em;text-indent:0em;" class="lg-abnormal"><div class='lg-row'>支許襟期三十年　同懷蘭雪意翛然　時聽法語霑沙界　何啻仙音落梵天</div>
</p><p style="margin-left:2em">按：碓庵詩未知有無傳本，錄俟齋先生題詞，如讀碓庵詩也。再錄三絕句，知碓庵之即為曉青也。攷《松陵見聞錄》曉青，字僧鑒，吳江朱氏子，祝髮郡之休休庵，參靈巖宏儲，受戒為弟子。</p>
<p style="margin-left:2em">右擬寒山詩三十八首，附錄文一首，詩三首。</p>
</div></div></div></div>
<div class='div-other'><a id='mulu209' />
<p class='h1'>附：寒、拾事跡</p>
<div class='div-other'><a id='mulu210' />
<p class='h2'>寒山子詩集傳</p><p class="byline">唐朝議大夫．使持節．台州諸軍事守㓨史．上柱國．賜緋魚袋閭邱胤撰</p><p style="margin-left:0em;text-indent:2em">詳夫寒山子者，不知何許人也。自古老見之，皆謂貧人風狂之士，隱居天台唐興縣西七十里，號為寒巖。每於茲地，時還國清寺。寺有拾得，知食堂，尋常收貯餘殘菜滓於竹筒內，寒山若來，即負而去。或長廊徐行，呌噪陵人，或望空獨笑。時僧遂捉罵打趁，乃駐立撫掌，呵呵大笑，良久而去。且狀如貧子，形貌枯悴。一言一氣，理合其意。沈思有得，或宣暢乎道情。凡所啟言，洞該玄默。乃樺皮為冠，布裘破敝，木屐履地。是故至人遯迹，同類化物。或長廊唱詠，唯言：「咄哉！咄哉！三界輪迴。」或於村墅，與牧牛于而歌笑。或逆或順，自樂其性。非哲者，安可識之矣！胤頃受丹邱薄宦，臨途之日，乃縈頭痛，遂召日者醫治，轉重。乃遇一禪師名豐干，言從天台山國清寺來，特此相訪。乃命救疾，師乃舒容而笑曰：「身居四大，病從幻生，若欲除之，應須淨水。」時乃持淨水上師。師乃噀之，須臾祛殄。乃謂胤曰：「台州海㠀嵐毒，到日必須保護。」胤乃問曰：「未審彼地當有何賢，堪為師仰？」師曰：「見之不識，識之不見。若欲見之，不得取相，迺可見之。寒山文殊，遯迹國清；拾得普賢，狀如貧子，又似風狂，或去或來，在國清寺庫院走使，厨中著火。」言訖辭去。胤乃進途，至任台州，不忘其事。到任三日後，親往寺院，躬問禪宿，果合師言。乃令勘唐興縣有寒山、拾得是否？時縣申稱：「當縣界西七十里，內有一巖。巖中古老，見有貧士，頻往國清寺止宿。寺庫中有一行者，名曰拾得。」胤乃特往禮拜。到國清寺，乃問寺眾：「此寺先有豐干禪師院在何處？並拾得、寒山子見在何處？」時僧道翹答曰：「豐干禪師院在經藏後，即今無人住得。每有一虎，時來此吼。寒山、拾得二人，見在厨中。」僧引胤至豐干禪師院，乃開房，唯見虎跡。乃問僧寶德道翹：「禪師在日，有何行業？」僧曰：「豐干在日，惟攻舂米供養，夜乃唱歌自樂。」遂至厨中竈前，見二人向火大笑。胤便禮拜，二人連聲喝胤，自相把手，呵呵大笑，叫喚乃云：「豐干饒舌，饒舌！彌陀不識，禮我何為？」僧徒奔集，遞相驚訝，何故尊官禮二貧士？時二人乃把手走出寺，乃令逐之，急走而去，即歸寒巖。胤乃重問僧曰：「此二人肎止此寺否？」乃令覓訪，喚歸寺安置。胤乃歸郡，遂置淨衣二對、香藥等，持送供養。時二人更不返寺，使乃就巖送上，而見寒山子，乃高聲喝曰：「賊！賊！」退入巖穴，乃云：「報汝諸人，各各努力。」入穴而去，其穴自合，莫可追之。其拾得迹沈無所。乃令僧道翹等具往日行狀。唯於竹、木、石壁書詩，並村墅人家廳壁上所書文句三百餘首，及拾得於土地堂壁上書言偈，並纂集成卷。胤棲心佛理，幸逢道人，乃為讚曰：</p>

<div class="lg regular" style="margin-left:0em;"><div class='lg-row'>菩薩遁跡　示同貧士　獨居寒山　自樂其志</div>
<div class='lg-row'>貌悴形枯　布裘敝止　出言成章　諦實至理</div>
<div class='lg-row'>凡人不測　謂風狂子　時來天台　入國清寺</div>
<div class='lg-row'>徐步長廊　呵呵撫指　或走或立　喃喃獨語</div>
<div class='lg-row'>所食厨中　殘飯菜滓　吟偈悲衰　僧俗咄捶</div>
<div class='lg-row'>都不動搖　時人自恥　作用自在　凡愚難值</div>
<div class='lg-row'>即出一言　頓祛塵累　是故國清　圖寫儀軌</div>
<div class='lg-row'>永劫供養　長為弟子　昔居寒山　時來茲地</div>
<div class='lg-row'>稽首文殊　寒山之士　南無普賢　拾得定是</div>
<div class='lg-row'>聊申贊歎　願超生死<span class='note-inline'>(《寒山子詩集》)</span></div>
</div></div>
<div class='div-other'><a id='mulu211' />
<p class='h2'>仙傳拾遺</p><p style="margin-left:0em;text-indent:2em">寒山子者，不知其名氏。大厯中，隱居天台翠屏山。其山深邃，當暑有雪，亦名寒巖，因自號寒山子。好為詩，每得一篇一句，輒題於樹閒石上。有好事者隨而錄之，凡三百餘首。多述山林幽隱之興，或譏諷時態，能警勵流俗。桐柏徵君徐靈府序而集之，分為三卷，行於人<span class='corr'>間</span>。<span class='note-inline'>(《太平廣記》)</span></p>
<p style="margin-left:2em">案：《四庫提要》引此文，而下申之曰：「《仙傳拾遺》云云。則寒山子又為中唐仙人，與閭邱允事異，無從深攷。」</p>
</div>
<div class='div-other'><a id='mulu212' />
<p class='h2'>宋慧明首座：五鐙會元</p>
<div class='div-other'><a id='mulu213' /><p style="margin-left:0em;text-indent:2em">天台山豐干禪師。因寒山問：「古鏡未磨時，如何照燭？」師曰：「冰壺無影像，猿猴探水月。」曰：「此是不照燭也，更請道看。」師曰：「萬德不將來，教我道甚麼？」寒山、拾得俱作禮而退。師欲游五臺，問寒山、拾得曰：「汝共我去游五臺，便是我同流。若不共我去游五臺，不是我同流。」山曰：「你去游五臺作甚麼？」師曰：「禮文殊。」山曰：「你不是我同流。」師尋獨入五臺，逢一老人便問：「莫是文殊麼？」曰：「豈可有二文殊？」師作禮，未起，忽然不見。<span class='note-inline'>(趙州代曰：「文殊！文殊！」)</span></p>
</div>
<div class='div-other'><a id='mulu214' /><p style="margin-left:0em;text-indent:2em">天台山寒山子。因眾僧炙茄次，將茄串向一僧背上打一下，僧回首，山呈起茄串曰：「是甚麼？」僧曰：「這風顛漢。」山向傍僧曰：「你道這僧，費卻我多少鹽醋。」因趙州游天台，路次相逢，山見牛跡，問州曰：「上座還識牛麼？」州曰：「不識。」山指牛跡曰：「此是五百羅漢游山。」州曰：「既是羅漢，為甚麼卻作牛去？」山曰：「蒼天！蒼天！」州呵呵大笑。山曰：「作甚麼？」州曰：「蒼天！蒼天！」山曰：「這廝兒，宛有大人之作。」</p>
</div>
<div class='div-other'><a id='mulu215' /><p style="margin-left:0em;text-indent:2em">天台山拾得子。一日掃地，寺主問：「汝名拾得，因豐干拾得汝歸。汝畢竟姓箇甚麼？」拾得放下掃帚，叉手而立。主再問，拾得拈掃帚，掃地而去。寒山搥胸曰：「蒼天！蒼天！」拾得曰：「作甚麼？」山曰：「不見道東家人死，西家人助哀？」二人作舞，笑哭而出。國清寺半月念戒眾集，拾得拍手曰：「聚頭作想那事如何？」維那叱之，得曰：「大德且住，無嗔即是戒，心淨即出家。我性與爾合，一切法無差。」</p>
</div></div>
<div class='div-other'><a id='mulu216' />
<p class='h2'>明瞿汝稷：指月錄</p>
<div class='div-other'><a id='mulu217' /><p style="margin-left:0em;text-indent:2em">天台豐干禪師，不知何許人，居天台國清寺。翦髮齊眉，衣布裘，嘗誦唱道歌，乘虎入松門，眾僧驚畏。本寺厨中有二苦行，曰寒山子、拾得。二人執爨，終日晤語，潛聽者都不解，時謂風狂，獨與師相親。一日，寒山問：「古鏡未磨，如何照燭？」師曰：「冰壺無影象，猿猴探水月。」曰：「此是不照燭也？」更請師道。師曰：「萬德不將來，教我道甚麼？」寒、拾俱禮拜。</p>
<p style="margin-left:0em;text-indent:2em">師欲游五臺，問寒、拾曰：「汝共我去游五臺，便是我同流。若不共我去游五臺，不是我同流。」山曰：「爾去游五臺作甚麼？」師曰：「禮文殊。」山曰：「爾不是我同流。」師尋獨入五臺，逢一老人便問：「莫是文殊麼？」曰：「豈可有二文殊？」師作禮未起，忽然不見。<span class='note-inline'>(趙州因沙彌舉此，州代干云：「文殊！文殊！」)</span>後回天台山示滅。</p>
<p style="margin-left:0em;text-indent:2em">師凡有人問佛理，止答「隨時」二字。</p>
<p style="margin-left:0em;text-indent:2em">初，閭邱胤出牧丹邱，將議巾車，忽患頭痛，醫莫能愈。師造丘，以咒水噴之，立差。胤異之，乞一言，師曰：「到任記謁文殊、普賢。」曰：「此二菩薩何在？」師曰：「即國清寺寒山、拾得也。」胤後既至任，即入寺問師所在，及寒、拾蹤跡。僧道翹對曰：「豐干舊院在經藏後，今闃無人矣。寒、拾二人見在僧厨執役。」胤入師房，惟見虎跡，復問翹：「師在此作何行業？」翹曰：「惟事舂穀供僧，閒則諷詠。」乃入厨訪寒、拾，如下章敘之。</p>
</div>
<div class='div-other'><a id='mulu218' /><p style="margin-left:0em;text-indent:2em">寒山子，本無氏族，始豐縣西有寒、明二巖，以其於寒巖中居止得名也。容貌枯瘁，布襦零落，以樺皮為冠，曳大木屐，時來國清寺，就拾得取眾僧殘食及菜滓食之。或廊下徐行，或望空噪罵。寺僧以杖逼逐，拊掌大笑而去。</p>
<p style="margin-left:0em;text-indent:2em">眾僧炙茄次，將茄串向僧背上打一下。僧回首，山呈起茄串，曰：「是甚麼？」僧曰：「這風顛漢。」山向旁僧曰：「你道這僧，費卻我多少鹽醬！」</p>
<p style="margin-left:0em;text-indent:2em">趙州游天台，路次相逢。山見牛跡，問州曰：「還識牛麼？」州曰：「不識。」山指牛跡曰：「此是五百羅漢游山。」州曰：「既是羅漢，為甚麼卻作牛去？」山曰：「蒼天！蒼天！」州呵呵大笑。山曰：「作甚麼？」州曰：「蒼天！蒼天！」山曰：「這厮兒，宛有大人之作。」</p>
<p style="margin-left:0em;text-indent:2em">閭邱入厨，見山同拾得圍爐語笑，邱致拜，二人連聲咄叱，且笑曰：「豐干饒舌。」二人即相攜出松門。閭邱又致寒巖禮謁，送衣服、藥物。二人高聲喝之曰：「賊！賊！」便縮身入巖石縫中，唯曰：「汝諸人，各各努力。」其石縫忽然而合。閭邱哀慕，令僧道翹尋其遺跡，得所書林閒葉上及村墅屋壁辭頌，共三百餘首。後曹山寂禪師為之注釋，謂之《對寒山子詩》，行於世。</p>
</div>
<div class='div-other'><a id='mulu219' /><p style="margin-left:0em;text-indent:2em">拾得者，不言名氏，因豐干禪師山中經行，至赤城道側，見兒孤啼，拾歸國清，故名。後沙門靈熠攝受，令知食堂香燈。忽一日登座，與佛象對盤而餐，復於憍陳如上座塑形前，呼曰：「小果聲聞。」靈熠怒，因罷斥，令厨內滌器。每濾食滓，以筒盛之，寒山來即與負去。</p>
<p style="margin-left:0em;text-indent:2em">一日掃地，寺主問：「汝名拾得，因豐干拾得汝歸。汝畢竟姓個甚麼？」拾得放下苕帚，叉手而立。寺主再問，拈帚掃地竟去，寺主罔測。寒山搥胸云：「蒼天！蒼天！」拾得卻問：「汝作甚麼？」山曰：「不見東家人死，西家助哀？」二人作舞，哭笑而去。</p>
<p style="margin-left:0em;text-indent:2em">國清寺半月念戒眾集，拾得拍手曰：「聚頭作想那事如何？」維那叱之，拾得曰：「大德且住，無嗔即是戒，心淨即出家。我性與爾合，一切法無差。」</p>
<p style="margin-left:0em;text-indent:2em">僧厨食為鳥所啄，拾得以杖抶伽藍神，曰：「汝食不能護，何能護伽藍？」是夕，神示夢合寺僧曰：「拾得譴我。」由是著異，呼曰賢士。未幾，與寒山隱石巖而逝。道翹纂《寒山詩》，得偈亦附焉。</p>
<p style="margin-left:2em">按：寒、拾行業，此篇所錄皆本《傳鐙》，閒采閭邱《詩集傳》。一鐙所分，鐙無異照。然章有并析，詞有詳畧，字句亦小小不同。佛鐙普徧，未敢妄節。其下陳文莊〈天台憶〉，凡有複緟，即從芟薙，義各有當，非有所取舍焉。</p>
</div></div>
<div class='div-other'><a id='mulu220' />
<p class='h2'>陳文莊：天台憶</p><p style="margin-left:0em;text-indent:2em">豐干禪師，不知何許人，居天台國清寺，或云邑人豐尚書之子。形貌寢惡，被髮布裘，或時唱歌。人問之，第云：「隨我騎虎游松門。」與寒山、拾得三人相親，每邂逅，則長吟大笑，人莫測也。</p>
<p style="margin-left:0em;text-indent:2em">寒山，不言氏族，以其寒石山中居止得名。雖出言如狂，而有意趣。予登寒、明二巖，蒼老絕似雁蕩，是其出游地也。</p>
<p style="margin-left:0em;text-indent:2em">余住國清寺久，住拾得竈下，談踰夜分。晴眺松岡，雨洗昏濛，夜半不辨濤聲、雨聲、松聲、篁聲、梵聲，如是半月。</p>
<p style="margin-left:0em;text-indent:2em">寒山子入滅後，有梵僧杖錫，拾黃金鎖子骨。或問所以，對曰：「吾拾文殊菩薩舍利歸西天耳！」後人於此建塔。<span class='note-inline'>(《無夢園集》)</span></p>
<p style="margin-left:2em">按：文莊又有〈台雁憶〉一首，記寒、拾古蹟，寒巖洞有寒山舍利塔。</p>
</div>
<div class='div-other'><a id='mulu221' />
<p class='h2'>寒、拾問答</p><p style="margin-left:0em;text-indent:2em">昔日，寒山問拾得曰：「世<span class='corr'>間</span>謗我、欺我、辱我、笑我、輕我、賤我、惡我、騙我，如何處治乎？」拾得云：「只要忍他、讓他、由他、避他、耐他、敬他，不要理他。再待幾年，你且看他。」寒山云：「還有甚訣，可以躲得？」拾得云：「我曾看過彌勒菩薩訣，你且聽我念，偈云：</p>
<p style="margin-left:0em;text-indent:0em;" class="lg-abnormal"><div class='lg-row'>老拙穿衲襖　淡飯腹中飽</div>
<div class='lg-row'>補破好遮寒　萬事隨緣了　有人罵老拙　老拙只說好</div>
<div class='lg-row'>有人打老拙　老拙自睡倒　涕唾在面上　隨他自乾了</div>
<div class='lg-row'>我也有力氣　他也無煩懊　這樣波羅蜜　便是妙中寶　若知這消息　何愁道不了</div>
<div class='lg-row'>人弱心不弱　人貧道不貧　一心要脩行　常在道中辦</div>
<div class='lg-row'>世人愛榮華　我卻不待見　名利總成空　我心無足厭</div>
<div class='lg-row'>堆金積如山　難買無常限　子貢他能言　周公有神算</div>
<div class='lg-row'>孔明大智謀　樊噲救主難　韓信功勞大　臨死只一劍　古今多少人　那個活幾千</div>
<div class='lg-row'>這個逞英雄　那個做好漢　看看兩髩白　年年容顏變</div>
<div class='lg-row'>日月穿梭織　光陰如射箭　不久病來侵　低頭暗嗟歎</div>
<div class='lg-row'>自想年少時　不把脩行辦　得病想回頭　閻王無轉限　三寸氣斷了　拏只那個辦</div>
<div class='lg-row'>也不論是非　也不把家辦　也不爭人我　也不做好漢</div>
<div class='lg-row'>罵著也不言　問著如啞漢　打著也不理　推著渾身轉</div>
<div class='lg-row'>也不怕人笑　也不做臉靣　兒女哭嗁嗁　再也不得見　好個爭名利　須把荒郊伴</div>
<div class='lg-row'>他看世上人　都是精扯淡　勸君即回頭　爭他脩行幹</div>
<div class='lg-row'>做個大丈夫　一刀截兩斷　跳出紅火阬　做個清涼漢</div>
<div class='lg-row'>悟得長生理　日月為鄰伴」</div>
</p><p style="margin-left:2em"><span class='note-inline'>(此篇陸文節公錄示，不知所從出。雖釋子語，難以我法論，亦不似唐以前緇流筆墨。重在文節遺言，姑錄之。)</span></p>
</div>
<div class='div-other'><a id='mulu222' />
<p class='h2'>潘耒：寒巖詩</p>
<div class="lg regular" style="margin-left:0em;"><div class='lg-row'>嘯天獅子最嶙峋　開口平吞摸象人　雄拔萬山皆奪氣　孤高大士合藏身</div>
<div class='lg-row'>石膚剝盡存真骨　雲頂單棲絕四鄰　會得寒山詩外句　無邊煙景鎮長新<span class='note-inline'>(《遂初堂集．台蕩游草》)</span></div>
</div></div>
<div class='div-other'><a id='mulu223' />
<p class='h2'>沈文愨：寒巖詩</p><p style="margin-left:0em;text-indent:0em;" class="lg-abnormal"><div class='lg-row'>突兀萬仞岡　一獅踞其頂　猙獰欲搏人　象犀勢俱屏<span class='note-inline'>(旁有石象、石犀)</span></div>
<div class='lg-row'>寒山昔晏坐　三年等俄頃　至今蟠膝處　石上留餘影　虹梁跨彎環　下視氣深迥</div>
<div class='lg-row'>橫飛瀑如練　倒挂藤疑綆　晴空蓄風雷　白晝幻昏冥</div>
<div class='lg-row'>人生塵土胸　到此庶一醒　野猿時嘯羣　孤鶴忽聞警</div>
<div class='lg-row'>試讀寒山詩　清言發深省<span class='note-inline'>(原注：朱夫子謂：「寒山詩，有唐人道不到處。」《歸愚集．台山游草》。)</span></div>
</p><p style="margin-left:2em">按：稼堂、確士兩先生詩，皆為天台而作，事在祖庭，故不錄〈志詩〉篇。</p>
</div></div>
<div class='div-other'><a id='mulu224' />
<p class='h1'>附：《寒山子詩集》解題及諸家書牘、詩話、序、跋、攷證</p>
<div class='div-other'><a id='mulu225' />
<p class='h2'>宋朱子：與南老帖<span class='note-inline'>(原本草書，下陸〈帖〉同。提行悉依原刻。)</span></p><p style="margin-left:0em;text-indent:2em">五月十三日，熹悚息啟上：久不聞動靜，使至，特辱惠書，獲審此日住山安隱為慰。天台之勝，夙所願游。往歲僅得一過山下，而以方有公事，不能登覽，每以為恨。今又聞故人挂錫其閒，想見行住坐卧，不離水聲山色之中，尤以不得往同此樂為念也。新詩見寄，篤摰超精，又非往時所見之比。但稱說之過，不敢當耳。二刻亦佳作也，但攙行奪市，恐不免失故步耳。《寒山子詩》彼中有好本否？如未有，能為讎校刊刻，令字畫稍大，便於觀覽，亦佳也。寄惠黃精、筍乾、紫菜多品，尤荷厚意。偶得安樂茶，分去廿缾，并雜碑刻及《唐詩》三冊，漫附回<span class='corr'>使</span>，幸視至。相望千里，無由會面，臨書馳情，千萬自愛，不宣。　熹悚息啟上國清南公禪師方丈。</p>
<p style="margin-left:0em;text-indent:2em">熹再啟：清<span class='corr'>眾</span>各安佳，兒輩時聞，黃壻歸三山已久，時得書也。　《出師表》未暇寫，俟寫得，轉寄去未晚也。　《寒山詩》刻成，幸早見寄。有便足時，至臨安趙節推廳，託其尋便，必無不達，渠黃巖人也。</p>
<p style="margin-left:11em">熹再啟。</p>
</div>
<div class='div-other'><a id='mulu226' />
<p class='h2'>陸放翁：與明老帖</p><p style="margin-left:0em;text-indent:0em;" class="lg-abnormal"><div class='lg-row'>有人兮山徑　雲卷兮霞纓　秉芳兮欲寄　路漫兮難征　心惆悵兮狐疑　蹇獨立兮忠貞</div>
</p><p style="margin-left:2em">此寒山子所作楚詞也，今亦在集中。妄人竄改附益，至不可讀。放翁書寄　天封明公。或以刻之山中也。</p>
</div>
<div class='div-other'><a id='mulu227' />
<p class='h2'>王深甯：困學紀聞</p><p style="margin-left:0em;text-indent:2em">寒山子詩，如施家兩兒，事出《列子》；羊公鶴，事出《世說》；如子、卜商<span class='note-inline'>(「子」下疑脫「張」字)</span>；如侏儒、方朔，涉獵廣博，非但釋子語也。對偶之工者，青蠅、白鶴；黃籍、白丁；青蚨、黃絹<span class='note-inline'>(翁注：據本書「絹」當作「卷」)</span>；黃口、白頭；七札、五行；綠熊席、青鳳裘。而楚辭尤超出筆墨畦逕，曰：</p>
<p style="margin-left:0em;text-indent:0em;" class="lg-abnormal"><div class='lg-row'>有人兮山陘　雲卷兮霞纓</div>
<div class='lg-row'>秉芳兮欲寄　路漫兮難征　心惆悵兮狐疑　蹇獨立兮忠貞</div>
</p><p style="margin-left:0em;text-indent:2em">餘姚翁元圻注：</p>
<p style="margin-left:0em;text-indent:2em">何云<span class='note-inline'>(此引何屺瞻校語)</span>：「酒壚猛狗，出《韓非子》；枕流，事出《世說》。如一道一德、言有枝葉、雲梯棘刺、亡羊補牢之類，尤多。」</p>
<p style="margin-left:0em;text-indent:2em">又云：「六極、九維；東岱、北邙；衛氏兒、鍾家女。三端、六藝；黃腸、白骨；獮猴心、獅子吼；待鶴、乘魚，亦工。」</p>
<p style="margin-left:0em;text-indent:2em">又云：「楚辭則為人竄為五言。第七句云『眾喔吚嘶蹇』，可為失笑也。放翁曾寄書天封明公，屬為正之。」</p>
<p style="margin-left:0em;text-indent:2em">又云：「『苔滑非關雨，松鳴不假風。』真佳句也。」</p>
<p style="margin-left:0em;text-indent:2em">元圻案：</p>
<p style="margin-left:0em;text-indent:2em">《唐書．藝文志》：「《寒山子詩》七卷。寒山子，隱唐興縣寒山巖，於國清寺與隱者拾得往還。」</p>
<p style="margin-left:0em;text-indent:2em">《列子．說符篇》：「魯施氏有二子，其一好學，其一好兵。好學者，以術干齊侯，為公子之傅；好兵者，以法干楚王，以為軍正。施氏之鄰孟氏同有二子，所業亦同，而窘於貧，羨施氏之有，因從請進趣之方，二子以實告。孟氏之一子，以術干秦王，秦王曰：『當今諸侯力爭，所務兵食而已。若用仁義治吾國，是滅亡之道也。』遂宮而放之。其一子，以法干衛侯，衛侯曰：『吾弱國也，而攝乎大國之閒。大國吾事之，小國吾撫之，是求安之道。若賴兵權，滅亡可待矣！若全而歸之，適於他國，為吾之患不輕矣！』遂刖之，而還諸魯。」</p>
<p style="margin-left:0em;text-indent:2em">《世說．排調類》：「劉遵祖少為殷中軍所知，稱之于庾公，遂名之為『羊公鶴』。昔羊叔子有鶴善舞，客試驅來，氃氋而不肎舞，故稱比之。」</p>
<p style="margin-left:0em;text-indent:2em">《漢書．東方朔傳》：「侏儒長三尺，奉一囊粟；臣朔長九尺，亦奉一囊粟。侏儒飽欲死，臣朔飢欲死。」</p>
<p style="margin-left:0em;text-indent:2em">《三國志．吳．虞翻傳》注：「《虞翻別傳》曰：翻放逐南方，自恨犯上獲罪，當長沒海隅，生無可與語，死以青蠅為弔客，使天下一人知己者，足以不恨。」</p>
<p style="margin-left:0em;text-indent:2em">《太平御覽．九百十六．陶侃別傳》曰：「侃丁母憂，在墓下，忽有二客來弔，不哭而退，儀形鮮異，知非常人。遣看之，但見雙鶴飛而沖天。」</p>
<p style="margin-left:0em;text-indent:2em">《通鑑．齊紀．高帝建元二年》：「宋自孝建以來，政綱弛紊，簿籍訛謬。上詔虞玩之等更加檢定，曰：『黃籍，民之大紀，國之治端。自頃巧偽日甚，何以釐乎？』」注：杜佑曰：「黃籍者，戶口版籍也。」</p>
<p style="margin-left:0em;text-indent:2em">《漢書．鄒陽傳》注曰：「白徒，言素非軍旅之人，若今言白丁矣。」</p>
<p style="margin-left:0em;text-indent:2em">《搜神記》：「青蚨蟲如蟬，殺其母子，塗八十一錢，凡<span class='corr'>市</span>，或用子，先用母，皆飛歸，循環無已。」故《淮南子》名錢曰「青蚨」。</p>
<p style="margin-left:0em;text-indent:2em">《會稽典錄》：「上虞長度尚弟子邯鄲淳，字子禮，甫弱冠而有異才。尚使作《曹娥碑》，操筆而成，無所點定。其後蔡邕題八字曰：『黃絹幼婦，外孫齏臼。』」</p>
<p style="margin-left:0em;text-indent:2em">《淮南子》：「古之伐國，不殺黃口，不獲二毛。」</p>
<p style="margin-left:0em;text-indent:2em">《史記．鄒陽傳》：「白頭如新，傾葢如故。」</p>
<p style="margin-left:0em;text-indent:2em">《左傳》：「晉、楚遇于鄢陵。潘尫之黨與養由基蹲甲而射之，穿七札焉。」</p>
<p style="margin-left:0em;text-indent:2em">《後漢書．應奉傳》：「奉讀書，五行並下。」</p>
<p style="margin-left:0em;text-indent:2em">《西京雜記》：「趙飛燕女弟，居昭陽殿中，設玉几、玉牀、白象牙簟、綠熊席。」</p>
<p style="margin-left:0em;text-indent:2em">《拾遺記》：「周昭王時，塗修國獻青鳳、丹雀，各一雌一雄。昭王綴鳳毛為裘。」</p>
<p style="margin-left:0em;text-indent:2em">《晏子》：「人有酤酒者，酒酸不售，問之里人其故。里人云：『公之猛狗，人挈器而入，且酤公酒，狗迎而噬之。此酒所以酸而不售也。』」《韓非子》記管仲對齊桓公語，與《晏子》同。</p>
<p style="margin-left:0em;text-indent:2em">《世說》：「孫子荊曰：所以枕流，欲洗其耳；所以漱石，欲礪其齒。」</p>
<p style="margin-left:0em;text-indent:2em">《戰國策》：「公輸般為楚設機，將以攻宋。墨子曰：『聞公為雲梯，將以攻宋，宋亦何罪之有？』」</p>
<p style="margin-left:0em;text-indent:2em">《列子》：「紀昌謀殺飛衞，二人交射于路。飛衞之矢先窮，紀昌遺一矢。既發，飛衞以棘刺之端扞之，而無差焉。」</p>
<p style="margin-left:0em;text-indent:2em">《韓非子》：「燕王徵巧術人，請以棘刺之端為母猴。母猴成，巧人曰：『人主欲觀之，必半歲不入宮，不飲酒食肉，雨霽日出，視之晏陰之閒，而棘刺之母猴乃可見也。』」</p>
<p style="margin-left:0em;text-indent:2em">《戰國策》：「見兔而顧犬，未為遲也；亡羊而補牢，未為晚也。」</p>
<p style="margin-left:0em;text-indent:2em">《語林》：「衛洗馬穎識通達，論者以為王<span class='corr'>眉</span>子、平子、武子之右。世人為之語曰：『諸王三子，不如衞家一兒。』」</p>
<p style="margin-left:0em;text-indent:2em">劉向《列女傳》：「齊鍾離春者，齊無鹽邑之女，其為人極醜，行嫁不售。」</p>
<p style="margin-left:0em;text-indent:2em">《韓詩外傳》：「君子宜避三端：文士筆端，武士鋒端，辯士舌端。」</p>
<p style="margin-left:0em;text-indent:2em">《漢書．霍光傳》：「賜……黃腸、題湊各一具。」注：「蘇林曰：以柏木黃心，致累棺外，故曰黃腸。木頭皆向內，故曰題湊。」</p>
<p style="margin-left:0em;text-indent:2em">《後漢書．郅惲傳》：「昔文王不忍露白骨，武王不以天下易一人之命。」</p>
<p style="margin-left:0em;text-indent:2em">宋知覺禪師《宗鏡錄》三引《大涅槃經》曰：「云何現喻？如經中說，眾生心性，有如獮猴。獮猴之性，捨一取一。眾生心性，亦復如是。取著色、聲、香、味、觸、法，無暫住時，是名現喻。可驗即今眾生之心，如猿猴之處高樹，上下不停。」</p>
<p style="margin-left:0em;text-indent:2em">《楞嚴經》：「富樓那云：『世尊知我，有大辨才，以音聲輪，教我發揚。我於佛前，助佛轉輪，因獅子吼，成阿羅漢。』」</p>
<p style="margin-left:0em;text-indent:2em">《太平御覽．九百十六．列仙傳》曰：「王子喬見桓<span class='corr'>良</span>曰：『待我緱氏山頭。』至期，果乘白鶴至山顛，望之不可到。」</p>
<p style="margin-left:0em;text-indent:2em">陶宏景《本草》曰：「鯉最為魚中之王，形既可愛，又能神變，乃至飛越山湖，所以琴高乘之。」</p>
<p style="margin-left:0em;text-indent:2em">宋《許彥周詩話》載寒山子楚辭，首句作「若有人兮坐山楹」，第五句「心」字作「獨」字。謂雖屈宋復生，不能過也。</p>
</div>
<div class='div-other'><a id='mulu228' />
<p class='h2'>天台山國清禪寺三隱集記</p><p style="margin-left:0em;text-indent:2em">豐干禪師，唐正觀初居天台國清寺，翦髮齊眉，衣布裘。人或問佛理，止答「隨時」二字。常唱道，乘虎出入，眾僧驚畏，無誰語。有寒山子、拾得者，亦不知其氏族，時謂風狂子，獨與師相親。寒居止唐興縣西七十里寒巖，以是得名。拾因師至赤城，道側聞兒啼聲，問之，云孤棄於此，乃名拾得。攜至寺，付庫院，後庫僧靈熠令知食堂香鐙。忽登座，與佛象對盤而餐，復於聖僧前呼曰「小果」。熠告尊宿等，易令厨內滌器。常日齋畢，澄濾殘食菜滓，以筒盛之，寒來即負之而去。寒容貌枯悴，布襦零落，以樺皮為冠，曳大木屐。時至寺，或廊下徐行，或厨內執爨，或混處童牧，或時呌噪，望空慢罵，或云：「咄哉！咄哉！三界輪迴。」僧以杖逼逐，即撫掌大笑。一日問師：「古鏡不磨，如何照燭？」曰：「冰壺無影象，猿猴探水月。」曰：「此是不照燭也？更請師道。」曰：「萬德不將來，教我道什麼？」寒、拾俱作禮。師謂寒曰：「汝與我游五臺，即我同流。若不與我去，非我同流。」曰：「我不去。」師曰：「汝不是我同流。」寒問：「汝去五臺作什麼？」曰：「我去禮文殊。」曰：「汝不是我同流。」師尋獨入五臺，逢一老翁，問：「莫是文殊否？」曰：「豈有二文殊？」及作禮，忽不見。後回天台而化。寒因眾僧炙茄，以茄串打僧背一下，僧回首，寒持串云：「是什麼？」僧云：「這風顛漢。」寒示傍僧曰：「你道這個師僧，費卻多少鹽醬。」趙州到天台，行見牛跡，寒曰：「上座還識牛麼？此是五百羅漢游山。」州曰：「既是羅漢，為什麼作牛去？」寒曰：「蒼天！蒼天！」州呵呵大笑。寒曰：「笑作什麼？」州曰：「蒼天！蒼天！」寒曰：「這小廝兒，卻有大人之作。」溈山來寺受戒，與拾往松門夾道，作虎吼三聲。溈無對，寒曰：「自從靈山一別，迄至於今，還相記麼？」溈亦無對。拾拈拄杖曰：「老兄喚這個作甚麼？」溈又無對。寒曰：「休！休！不用問他，自從別後，已三生作國王來，總忘卻也。」拾掃地，寺主問：「姓箇什麼？住在何處？」拾置帚，叉手而立。主罔測，寒搥胸曰：「蒼天！蒼天！」拾問：「汝作什麼？」寒曰：「豈不見道東家人死，西家助哀？」因作舞，笑哭而出。又於莊舍牧牛歌詠，呌天曰：「我有一珠，埋在陰中，無人別者。」眾僧說戒，拾驅牛至，倚門撫掌，微笑曰：「悠悠哉！聚頭作相，這箇如何？」僧怒呵云：「下人風狂，破我說戒。」拾笑曰：「無瞋即是戒，心淨即出家。我性與汝合，一切法無差。」驅牛出，乃呼前世僧名，牛即應聲而過。復曰：「前生不持戒，人面而畜心。汝今招此咎，怨恨於何人？佛力雖然大，汝辜於佛恩。」護伽藍神，僧厨下食，每每為烏所耗，拾杖抶之曰：「汝食不能護，安能護伽藍乎？」神附夢於合寺僧曰：「拾得打我。」詰旦說夢，一一無差。視神像，果有所損，驚異。牒申郡縣，郡謂賢士遯迹，菩薩應身，號「拾得賢士」。初，閭邱胤將牧丹邱，頭疾，醫莫能愈。遇禪師，名豐干，言自天台來謁，使君告之病，師曰：「身居四大，病從幻生。若欲除之，應須淨水。」索器咒水噀之，立愈。閭邱異之，乞言示此去安危之兆。師曰：「記謁文殊、普賢。此二菩薩，見之不識，識之不見。若欲見之，不得取相。國清寺執爨滌器寒山、拾得是也。」閭邱到任三日，至國清，問：「此寺有豐干禪師否？寒山、拾得復是何人？」僧道翹對曰：「豐干舊址在經藏後，今闃無人矣。寒山、拾得尚處僧厨。」閭邱入師房，止見虎跡，復問：「在此作何行業？」翹曰：「唯事負舂供僧，閒則諷詠。」入厨尋訪寒、拾，見於竈前，向火拊掌大笑。閭邱致拜，二人連聲呵叱，執手復大笑曰：「豐干饒舌！饒舌！彌陀不識，禮我何為？」相攜出松門，自此不復入寺。閭邱歸郡，送淨衣、香藥到巖，寒山高聲喝曰：「賊！賊！」遂入巖石縫中，且曰：「報汝諸人，各各努力。」石縫忽合。後有僧採薪南峰，距寺東南二里遇一梵儀，持錫入巖，挑鏁子骨，曰：「取拾得舍利。」乃知入滅於此，因號巖為「拾得」。閭邱俾道翹尋訪遺跡，於林閒葉上得寒所書辭頌及村墅人家三百餘首。拾亦有詩數十首，題行壁閒云。按舊序，「二人呵叱，自執手大笑，閭邱歸郡，遣送衣藥，與夫挑鏁子骨」等語，乃知寒山不執閭邱手，閭邱未嘗至寒巖，拾得亦出寺門二里許入滅，今《傳鐙》所錄誤矣。因筆及此，以俟百世君子。</p>
<p style="margin-left:0em;text-indent:2em">淳熙十六年歲次己酉孟春十有九日，住山禹穴沙門志南謹記</p>
</div>
<div class='div-other'><a id='mulu229' />
<p class='h2'>釋可明：跋</p><p style="margin-left:0em;text-indent:2em">大士垂迹，不泄密因。語言三昧，發於淵才雅思。大圭不瑑，豈追琢者可同日而語？或直道其事，使賢鄙同笑。粗言軟語，咸彰至理。悅耳目，適口體，此其深試<span class='note-inline'>(疑「識」之譌)</span>。究己躬，明心性，此其格言。緩細披尋，大有好笑，板行其可闕乎？東皋苾芻無隱得舊本，感慨重刊，俾為讎校，因題其後，一覽知妙。且由此而入，較世里尤當寶翫。</p>
<p style="margin-left:0em;text-indent:2em">旹屠維赤奮若陬月上澣，華山除饉男可明敬跋</p>
</div>
<div class='div-other'><a id='mulu230' />
<p class='h2'>宋大字本附詩一首</p><p style="margin-left:0em;text-indent:2em">此篇，慧身但刊以補東皋本之缺，非其所作也。題曰「聖制古文」，疑為時王之製，亦未敢臆定。</p>
<p style="margin-left:0em;text-indent:0em;" class="lg-abnormal"><div class='lg-row'>若人何鄉何姓氏　隋季□□□傑士　屠龍技癢無所施　東守西征徒萬里</div>
<div class='lg-row'>天厭荒淫羖䍽君　大地山河移姓李　滿眼清賢登廟堂　書生分合山林死</div>
<div class='lg-row'>朅來寒山三十年　不堪回首紅塵市。</div>
<div class='lg-row'>遨戲千巖萬水閒　駕言足躡龜毛履　不飢不采山中薇　渴來只飲山中水</div>
<div class='lg-row'>風瓢戞擊惱幽懷　移家屢入深雲裏　貧衣繿縷足風霜　不礙寒潭瑩無滓</div>
<div class='lg-row'>時訪豐干看拾公　膜外形骸忘爾汝</div>
<div class='lg-row'>擾擾人寰蟻慕羶　哂然一笑寒生齒　擬將大筏渡迷津　咳唾煙雲生筆底</div>
<div class='lg-row'>銀鉤灑洒落巖阿　至今護守煩山鬼　世無相馬九方皋　但從肥瘦求形似</div>
<div class='lg-row'>詩成眾口浪雌黃　往往視之為下俚</div>
<div class='lg-row'>近來一二具眼人　頗憐名字遺青史　雲衮霞纓妙語言　謂與騷章無異旨</div>
<div class='lg-row'>寥寥千載無人知　偶逢知者惟知此　知與不知於我乎何知　此其所以得為寒山子</div>
</p><p style="margin-left:2em">曩閱東皋寺《寒山集》缺此一篇，適獲　聖制古文，命工刊梓，以全其璧。觀音比丘無我慧身敬書。<span class='note-inline'>(一記、一跋、一詩，據日本仿宋刻《寒山子詩集》錄出。)</span></p>
</div>
<div class='div-other'><a id='mulu231' />
<p class='h2'>元徐一夔：重刊《中峯和尚廣錄》序</p><p style="margin-left:0em;text-indent:2em">大德、延祐之閒，中峯本公居天目山，有《擬寒山詩》。《廣錄》鏤板于杭州之南山大普慶寺。板燬，有武弁之士曰張子華，謀於智暠、慧澤二師重刊，踰年而功完。<span class='note-inline'>(按：「本公全書為《天目中峯和尚廣錄》。《擬寒山詩》，其中之一種也。」)</span><span class='note-inline'>(徐大章《始豐稿》)</span></p>
</div>
<div class='div-other'><a id='mulu232' />
<p class='h2'>白珽：湛淵靜語<span class='note-inline'>(按：白珽，字廷玉，元錢唐人。)</span></p><p style="margin-left:0em;text-indent:2em">呂洞賓、寒山子，皆唐之士人。嘗應舉不利，不羣於俗，葢楚狂、沮溺之流，觀其所存詩文可知。如寒山子詩，其一云：</p>
<p style="margin-left:0em;text-indent:0em;" class="lg-abnormal"><div class='lg-row'>有人兮山陘　雲卷兮霞纓</div>
<div class='lg-row'>秉芳兮欲寄　路漫兮難征　心惆悵兮狐疑　蹇獨立兮忠貞</div>
</p><p style="margin-left:0em;text-indent:2em">前輩以為無異〈離騷〉語。今行於世者，多混偽作，以諧俗爾。</p>
</div>
<div class='div-other'><a id='mulu233' />
<p class='h2'>明瞿汝稷：寒山詩序</p><p style="margin-left:0em;text-indent:2em">嚴道行刻《寒山詩》，命那羅延窟學人序之。那羅延窟學人曰：「寒山氏日與羣有酬酢於無盡哉！」曰：「以其言之得，復謵於世乎？」曰：「未也。夫棲遲於寒巖，蹢䠱於國清，此寒山之可見者也。小言大言，若諷若道。瀏乎若傾雲竇之冷泉，足以清五熱之沈濁；暾乎若十日之出摶桑，足以破昬衢之重幽。此寒山之可聞者也。之二者，於寒山妙莊嚴海之一漚也。有能循夫可見，而見不可見；循夫可聞，而聞不可聞。則知寒山昔未嘗示跡於始豐，今未嘗謝跡於人<span class='corr'>間</span>也。吾默而息，泊乎以同寂；吾蕩而趨，奚適而不與？吾俱一身蹠乎石山而無介，多身起於剎塵而非出。充吾之目，塞吾之耳，皆寒山也。而眾生各鐍其見而不見，各鐍其聞而不聞，顛[宴-女+六]於三苦，回環於永劫。於是寒山哀之，釋珍御，襲弊垢，運漚和慈，勤惓告試，掊眾生之鐍，使之見，使之聞，以息其崩奔，俾休於常寂。而眾生卒不能盡見盡聞也，可不大哀耶？夫既以宗於不可見，而帝於不可聞，又何欲掊眾生之鐍，使之見，使之聞，而哀眾生之不盡見盡聞耶？不可見矣，又何見？不可聞矣，又何聞？見於見，不見於不見；聞於聞，不聞於不聞。故聞鐍於聲，見鐍於色，眾生之所以眾生也。見於不見，聞於不聞，故不運吾目，而殫見沙界無盡也；不闢吾聰，而殫聞沙界無盡也。此所以躡寒山而游於無盡也。欲聞於不聞，必以聞而旋其聞；欲見於不見，必以見而旋其見。此寒山之所以不能不言，而道行不能不以剞劂利生也。審於是，即以其言之得，復謵於世，而謂寒山日與羣有酬酢於無盡，可也。」<span class='note-inline'>(《瞿冏卿集》)</span></p>
</div>
<div class='div-other'><a id='mulu234' />
<p class='h2'>徐[火*勃]：寒山子詩跋<span class='note-inline'>(按：[火*勃]，字惟起，號興公，明季閩人，藏書極富。)</span></p><p style="margin-left:0em;text-indent:2em">余他日偶訪瀚上人於平遠臺山房，見案頭有《寒山子詩》一帙，上人不知愛重，鼠齧其腦，漸至於中。余曰：「寒山子詩，詩中即偈，師其知寒山之禪機乎？」上人茫然不答。余遂丐歸，上人視之如棄敝屣也。山窗無事，手自黏補，重加裝潢，第鼠齧處，闊深傷字，為可恨也。載觀卷首朱晦翁、陸放翁二札，則明老、南老賢於瀚上人遠矣。識者能不呵呵大笑邪？</p>
<p style="margin-left:0em;text-indent:2em">己亥閏四月徐惟起跋<span class='note-inline'>(《紅雨樓題跋》)</span></p>
</div>
<div class='div-other'><a id='mulu235' />
<p class='h2'>國朝欽定四庫全書提要</p><p style="margin-left:0em;text-indent:2em">《寒山子詩集》二卷，附《豐干拾得詩》一卷。<span class='note-inline'>(浙江巡撫採進本)</span></p>
<p style="margin-left:0em;text-indent:2em">案：寒山子，貞觀中天台唐興縣僧，居於寒巖，時還往國清寺。豐干、拾得則皆國清寺僧也。世傳台州刺史閭邱允遇三僧事，蹤蹟甚怪，葢莫得而攷證也。其詩，相傳即允令寺僧道翹，尋寒山平日於竹木石壁上及，人家廳壁所書，得三百餘首。又取拾得土地堂壁上所書偈言，並纂集成卷。豐干則僅存房中壁上詩二首。允自為之序。宋時又名《三隱集》，見淳熙十六年沙門道南所作〈記〉中。《唐書．藝文志》載《寒山詩》入釋家類，作七卷。今本併為一卷，以拾得、豐干詩別為一卷附之，則明新安吳明春所校刻也。王士禎《居易錄》云：「寒山詩，詩家每稱其『鸚鵡花閒弄，琵琶月下彈。長歌三月響，短舞萬人看』，謂其有唐調。<span class='note-inline'>(原案：此明江盈科《雪濤評語》，士禎引之。寒山子即唐人，盈科以為有唐調，葢偶未攷其時代。謹附訂於此。)</span>其詩有工語，有率語，有莊語，有諧語。至云『不煩鄭氏箋，豈待毛公解』，又似儒生語。大抵佛語、菩薩語也。」今觀所作，皆信手拈弄，全作禪門偈語，不可復以詩格繩之，而機趣橫溢，多足以資勸戒。且專集傳自唐時，行世已久，今仍著之於錄，以備釋氏文字之一種焉。<span class='note-inline'>(《別集類》)</span></p>
</div>
<div class='div-other'><a id='mulu236' />
<p class='h2'>欽定四庫全書簡明目錄</p><p style="margin-left:0em;text-indent:2em">《寒山子詩集》一卷，附《豐干拾得詩》一卷。</p>
<p style="margin-left:0em;text-indent:2em">寒山子、豐干、拾得皆貞觀中台州僧，世頗傳其異跡。是集乃台州刺史閭邱允令寺僧道翹所蒐輯，寒山子詩最多，拾得次之，豐干存詩二首而已。其詩多類偈頌，而時有名理。邵子《擊壤集》一派，此其濫觴也。<span class='note-inline'>(《別集類》)</span></p>
</div>
<div class='div-other'><a id='mulu237' />
<p class='h2'>欽定天祿琳琅續編</p><p style="margin-left:0em;text-indent:2em">《寒山子詩集》一函一冊，唐釋寒山子撰。</p>
<p style="margin-left:0em;text-indent:2em">寒山子，天台<span class='corr'>唐</span>興縣僧，居寒巖，時還往國清寺。書一卷，計詩三百十三首，前有閭邱允序，附豐干詩二首、拾得詩五十六首，皆國清寺僧，亦有閭邱允錄宋時所稱〈三隱集〉也。是書，明新安吳明春有刻本。是本宋諱闕筆，雕手古雅，汲古閣所藏。</p>
</div>
<div class='div-other'><a id='mulu238' />
<p class='h2'>錢曾：讀書敏求記</p><p style="margin-left:0em;text-indent:2em">《寒山、拾得詩》一卷。</p>
<p style="margin-left:0em;text-indent:2em">豐干語閭邱允：「寒山、拾得，文殊、普賢。」真為饒舌矣。允令國清寺僧道翹纂集文句成卷，而為之序讚，附著〈拾得錄〉於詩之前。惜乎傳世絕少，此從宋刻摹寫，攷南北藏俱未收。余謂應同龎居士並添入《三藏目錄》中，庶不至泯滅無傳耳！</p>
</div>
<div class='div-other'><a id='mulu239' />
<p class='h2'>黃丕烈：士禮居藏書題跋記</p><p style="margin-left:0em;text-indent:2em">《寒山、拾得詩》一卷，載諸《讀書敏求記》，此從宋刻摹寫。余向收一精鈔本，似與遵王藏本相類，當亦宋刻摹寫者也，惜首尾略有殘闕耳。後五柳主人自都中寄一本示余，楮墨古雅，甚為可愛。細視之，乃係外洋板刻，惜通體覆背，俱用字紙，殊不耐觀。頃命工重裝，知有失去半葉者，共四處，以洋紙補之。復取向所收者，核其文理，始信二本互異。詩之次序有先後，分七言於五言之外，洋板所獨。此拾得詩〈雲林最幽棲〉一首，內「日斜挂影低」句，精鈔本「日」字下俱缺，此外皆不可攷矣。故茲所失四半葉，無從補全。而二本板心，彼題「寒山子詩」，此題「三隱」，後又云　詩本不相類也。惜遵王所記，但云「傳世絕少」，豈知宋刻摹寫之外，尚有他刻流傳於世耶？此刻似係洋板，然寒山詩後有一條云「杭州錢塘門裏車橋南大街郭宅□鋪印行」，則又不知此刻之果為何地本矣，俟與藏書家驗之。</p>
<p style="margin-left:0em;text-indent:2em">嘉慶丁卯春三月二十有五日，復翁黃丕烈識</p>
</div>
<div class='div-other'><a id='mulu240' />
<p class='h2'>陸心源：儀顧堂題跋</p><p style="margin-left:0em;text-indent:2em">《寒山詩》　卷，毛氏汲古閣影宋鈔本。光緒伍年，以番板五枚，得此書於吳市，葢何<span class='note-inline'>(當作「胡」)</span>心耘博士舊藏也。端陽前五日，以舊藏廣州刊本及《全唐詩》校一過。《全唐詩》即從此本出。卷末「怡然居憩地日」以下缺，亦同廣州本，序次既異，字句亦多不同。拾得詩缺〈人生浮世中〉、〈平生何所憂〉、〈故林又斬新〉、〈一入雙<span class='corr'>谿</span>不計春〉，凡四首。寒山詩缺〈沙門不持戒〉、〈可貴一名山〉、〈我見多<span class='corr'>知</span>漢〉、〈昔年曾到大海游〉、〈夕陽赫西山〉，凡五首。非善本也。</p>
</div>
<div class='div-other'><a id='mulu241' />
<p class='h2'>程德全：寒山子詩集跋</p><p style="margin-left:0em;text-indent:2em">庚戌夏孟，予移撫三吳。政事餘暇，稍稍厯覽古蹟，以存守土之責。時方有重建楓橋寒山寺之議，甚盛舉也。未幾，趙大令夢泰以羅兩峯繪寒山、拾得像來視，鄭中翰文焯亦以舊繪寒山象為貺，最後復得《寒山子詩集》於俞階青太史。千數百年流風逸采，萃集一時，不禁為之歡忻贊歎。釋氏所謂因緣者，殆類此歟？寒山子生有唐之世，值海內初平，瘡痍未復。青宮貽失德之漸，黔首苦征戍之勞。雖以房、杜諸賢，曾不能致國家於無敝。傳未數紀，遂螗沸雲擾，天下亂作。故寒山子凜霜冰之履，抱杞人之憂，託迹方外，佯狂傲世，自放於山顛水涯閒。一以詼諧謾罵之辭，寓其牢愁悲憤之概，發為詩歌，不名一格，莫句端倪。其瑰博也，若商彝夏鼎，沈霾千載，一經暴露，光怪陸離，不敢逼視。其清雋也，若味明水太羹，若嚼梅花、飲冰雪，涼冽澈人肺腑。其幽靚也，若方春之花，磊落而逋峭；若秋巖木落，山骨巉然。其音節之高簡也，若聆蕢桴土鼓，絃管箏琶，頓絕凡響。其說理之平實也，若老農老圃，坐話桑麻閒事。其意境之窵遠而泬寥也，若朝游丹嶽，莫棲蒼梧，咳唾九天，珠玉皆落。其滑稽也，若東方曼倩；其譎變也，若莊周、若列禦寇。要其惟一之指歸，則欲使一世之人人蠲嗜欲、明慧業，不為塵世繮網所牽縛，迺能卓然有所成就。用心良苦，造意深微，彼賈島之逃禪，祕演之厭世，非其比也。予少厯險阻，中經患難，觀釋氏脫形累、達死生之旨，契然有合。深慨夫世道夷陵，風會日變，雖學士大夫，往往汩沒心靈，馳鶩榮利，蕩然而不知所返，極其弊害，遂隱中於國家。每思一大智慧人，雷音海潮，喚醒一世，迺久之不可必得。今得寒山子之粲花妙舌，苦口婆心，揆以今日社會趨向，未始非對證良藥。故屬之僚掾，付諸剞劂，將以接迷津之寶筏，然暗室之明燈。世之學人，若僅沾沾於禪悅字句中，則又相即遠矣。昔六祖<span class='corr'>惠</span>能信口說「菩提明鏡」一偈，立證大乘，了無賸義。朱子宿金山寺，五更聞鐘聲，心中便把握不住。若寒山子詩，菩提妙偈耶？金山晨鐘耶？願與海內具慧根人共參之。詩凡一卷，都三百八首，附拾得詩四十八首、豐干詩二首。淛鄞吳宗元氏精校本，舊為曲園先生藏。刻既竣，疏其大恉如此。</p>
<p style="margin-left:0em;text-indent:2em">宣統庚戌十月，雲陽程德全跋於蘇州節署之思賢堂</p>
</div>
<div class='div-other'><a id='mulu242' />
<p class='h2'>日本澁江全善、森立之：經籍訪古志</p><p style="margin-left:0em;text-indent:2em">《寒山子詩集》（附《豐干拾得詩》一卷），宋槧本，姬路河合元昇藏。</p>
<p style="margin-left:0em;text-indent:2em">卷首題「寒山詩集」，下記「豐干、拾得詩附」。每半板八行，行十四字，界長六寸七分，幅四寸九分，左右雙邊。「胤」、「<span class='corr'>貞</span>」、「玄」等字欠末筆，字畫端楷，宋槧之佳者。首有觀音比丘無我慧身記一篇，閭邱胤序并讚，又有朱晦庵〈與南老帖〉、陸放翁〈與明老帖〉，皆從真蹟摹入。末有<span class='corr'>淳</span>熙十六年沙門志南記及可明跋，卷首有「慶福院」及「無範」印。</p>
</div>
<div class='div-other'><a id='mulu243' />
<p class='h2'>島田翰：刻宋本《寒山詩集》序<span class='note-inline'>(節錄)</span></p><div style="margin-left:0em;text-indent:2em">寒山沒，千有二百餘年，遺集寥寥希傳，雖以南北釋藏之博，猶未採輯之，而《高麗藏》亦未收。其見於《讀書敏求記》者，殆幾乎斷種。清《四庫總目》所著錄，則不過明新安吳明春刻本，而黃蕘圃所獲精鈔本及外洋刻本者，亦今不知其已歸於何人之手。雖元有高麗刻本，明有閩刻，而近時亦有金陵刻本，實多訛誤，而宋本竟無一存者。葢非必其書之未足傳後也，清淡沖朕，唐人所不好，而宋、元兩代又視之萞如，不肎數動棗梓，何怪乎其日就湮滅也。則及今為之表章，亦吾儕之責也。顧僧詩之流傳於今者，唐有皎然、齊己，宋有九僧<span class='note-inline'>(劍南希晝、金華保暹、南越文兆、天台行肇、沃州簡長、青城惟鳳、江東宇昭、峩眉懷古、淮南惠崇九人)</span>、契嵩、道顯、道潛、惠洪、居簡、無文，而其《吳興晝上人集》、《白蓮集》、《九僧詩》、《鐔津文集》、《雪竇祖英集》、《參寥子集》、《石門文字禪》、《北礀集》、《無文印》諸集，今皆存宋、元本與舊刊覆宋本。而寒山之詩，機趣橫溢，韻度自高，在皎然上、道顯下，是木鐸者所潛心，其失傳為尤可歎。書為姬路河合元昇暢春堂舊收，刻搨精妙，字大如錢，紙質緊薄，光潤似玉，墨色奕奕，撲人眉宇，足與祕府《王文成集》、《誠齋集》相頡頏。「胤」、<img src='../images/GA043p0210_01.gif' alt='GA043p0210_01.gif' />，避宋諱，闕末筆。左右雙邊，半番，界長六寸八分五釐，幅四寸五分，八行十四字，魚尾上方記字數，大名則併二行大書，下分書「豐干拾得詩附」六字。葢宋氏南渡以降，卷尾記字之體壞亂無存，於是有算一番所有大小字數，楷文記之於縫心者，如大幾字、小幾字即是也。至宋季，多易楷以行草，而其字數則視猶弁髦。故宋、元陋板，其所記字數多不相符者，此古今之昇降也。首有寒山序詩六行，行十二字，末云：「曩閱東皋寺《寒山集》缺此一篇，適獲聖制古文，命工刊梓，以全其璧。觀音比丘無我慧身敬書。」次閭邱胤〈序〉，九行，行十五字。次晦翁〈與南老帖〉，次放翁〈與明老帖〉，並從真蹟刻入。卷尾有<span class='corr'>淳</span>熙己酉沙門志南〈三隱集記〉，又有紹定己丑可明〈跋〉，捺「慶福院」、「無範」、「植村書屋」、「霞亭珍藏」、「暢春堂圖書記」五印。寒山詩云：「五言五百篇，七字七十九，三字二十一，都來六百首。一例書巖石……」今檢是本，寒山詩三百四首，而次之以豐干詩二首及拾得詩四十八首，不符於六百之數。然閱閭邱胤〈序〉，其屬道翹所撰次者，已不過三百餘首，云：「唯於竹木石壁書詩，並村墅人家廳壁上所書文句三百餘首，及拾得於土地堂壁上書言偈，并纂集成卷。」葢其書竹木石壁，故多遺佚歟？抑三僧蹤蹟極怪，莫得而考證也。其詩，《唐書．藝文志》七卷，徐靈府所序本則分為三卷，又別稱〈三隱集〉，見於志南〈記〉。宋時國清南老一刻於<span class='corr'>淳</span>熙己酉。南老即與朱子友善，晦翁《文集》中引其「沾衣欲溼杏花雨，吹面不寒楊柳風」二句，以為清麗有餘，絕無蔬筍氣者。朱子使之稍大於字畫，便於觀覽。然其所刻，竄改易置最多。東皋無隱再刻於紹定己丑，而是篇則觀音比丘無我慧身所補刻，又在東皋寺本之後。又有寶祐乙卯行果就江東漕司本所重鐫者，至茲始分七言於五言之外，又以拾得加於豐干上。元時有高麗覆宋本，葢據宋東皋寺本所改行上梓，卷尾題云：「嘉議大夫．耽羅軍民萬戶府達魯花赤．高麗匡靖大夫．都僉議評理．上護軍朴景亮刊行。」紙質黃紉，宛似元本。而據其裝成梵夾，又似《麗藏》。嘗抵川越，見喜多院《高麗藏》，卷尾結銜，正與此相符，而彼別有「皇慶三年二月日」一行，然徧檢全帙，不收此集，乃知其非出於《麗藏》。葢當時景亮為之鋟梓，而未及編入者矣。明則有吳明春刻本，清《四庫總目》載之，未見。又有閩建陽書坊慎獨齋刻本，即繫於正德丙子刻本，次序與寶祐本同，而版貌緊縮，字字欹仄，若使其無「正德」木記，妄人則必以為元刻矣。近時又有金陵刻本，次序與建本同，黃蕘圃所獲，則寒山詩後有「杭州錢塘門裏車橋南大街郭宅□鋪印行」一條，云：「分七言於五言之外，洋版所獨。」洋板豈出於寶祐本乎？又有正中、元和、寬永、正保、延<span class='corr'>享</span>數次雕本。依是乃知今之所傳，實原於<span class='corr'>淳</span>熙、寶祐二本，而二書次序，全不相同也。然據宋樊汝霖《唐文藝補》引〈城中蛾眉女〉一首在前，〈鸚鵡宅西國〉一首、〈去年春鳥鳴〉一首、〈丹邱迴聳與雲齊〉一首、〈千年石上古人蹤〉一首，次第排列，而正與是本符，是邱胤之原第即如此。葢輇材小生，謏聞目學，改其文從字順，妄謂可以幾訂訛奪，而曾不知其改者卻誤。古籍之點校，雖聞人動筆，亦有臆改，一經妄手，其譌謬滋甚。予故曰：「鈔本必卷子，必隋、唐。刻本必宋本，必監本。上下千載，舍是無善本焉。」獨怪狩谷掖齊著《掖翁過言》，乃以是書為高麗覆宋本，豈非因其紙墨黃紉類高麗繭紙而誤乎？</div>
<p style="margin-left:0em;text-indent:2em">明治三十八年太歲乙巳夏四月，島田翰序</p>
<p style="margin-left:2em">按：《寒山子詩》，世所行皆一卷，附《豐干拾得詩》一卷，或分為三卷。惟徐靈府序者七卷，今不傳。《唐書．藝文志》著錄亦七卷，宋《崇文總目》同朱彝尊校云：「《唐志》作釋智升《對寒山子詩》。」今攷瞿氏《指月錄》載寒山詩，曹山寂禪師為之注釋，謂之《對寒山子詩》，行於世。《傳燈》曹山第一代為本寂禪師，不言名智升，未知其為一燈否也？寂公注，南北《藏》不收，亦久佚，世莫能見。謂之「對」者，當是以詩為問，而設詞以答之。禪機活潑，箭鋒相契，正如向子期之注《莊》、張處度之注《列》，但以微言剖析名理，不必如詁經之隨文箋釋也。</p>
<p style="margin-left:0em;text-indent:2em">壬子小春，六十四叟緣裻附記</p>
</div></div>
<p class='juan'>寒山寺志卷三終</p>
</div><!-- end of div[@id='body'] -->
</body></html>