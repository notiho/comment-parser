<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>武林理安寺志</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu415' />
<p class='juan'>武林理安寺志卷之八</p>
<div class='div-other'><a id='mulu416' />
<p class='h1'>藝文</p>
<div class='div-other'><a id='mulu417' /><p style="margin-left:0em;text-indent:2em">錢唐擅山水之勝，而理安寺當西南諸峰之隩，九溪十八澗在焉。清泉環砌，白雲作籓，香界高閒，隔越塵境，其清邃秀之概，可以導幽情而舒風雅，斯亦奇矣。然溯中明而上，屢遭壞創，法宇摧殘，四方游屐罕至，咏歌無聞。萬歷中得契靈大師駐錫，其時吳方伯用先暨鄉耆布金，蔚成叢剎；而賢士大夫若馮太史輩，移榼來游，風流宏奬。蓋澹社既作，而吟咏之富號稱極盛。我朝以來，天下安平，法輪宏轉，好奇愛博之士，以其餘閒探林壑之邃美，啟幽鍵於慈燈，即事裁詩，選徒紀勝，日以寖多，裒然成袠。爰是類而集之，俾積玉相鮮、半珠無憾云爾。志藝文。</p>
</div>
<div class='div-other'><a id='mulu418' />
<p class='h2'>詩</p>
<div class='div-other'><a id='mulu419' />
<p class='h3'>贈佛石大師</p><p class="byline">黃輝<span class='note-inline'>(慎軒)</span></p>
<div class="lg regular" style="margin-left:0em;"><div class='lg-row'>縛茅方半壁　便不過溪行　行苦禪增價　詩工道掩名　法嚴諸弟好　緣簡一身輕</div>
<div class='lg-row'>甕食垂寒髮　高峰擬再生</div>
</div><p class="byline">陶望齡<span class='note-inline'>(石簣)</span></p>
<div class="lg regular" style="margin-left:0em;"><div class='lg-row'>不出屢經年　無齋自坦然　高名傳口耳　靈氣徧山川　善說何曾說　真禪不賣禪</div>
<div class='lg-row'>近來宗教客　師與實天淵</div>
</div><p class="byline"><span class='note-inline'>(鄞縣)</span>屠隆<span class='note-inline'>(赤水)</span></p>
<div class="lg regular" style="margin-left:0em;"><div class='lg-row'>竿頭重進步　瓶笠上孤峰　閣小神通大　心空法界容　拂端呈了義　筆底露機鋒</div>
<div class='lg-row'>晏坐那伽定　涼風送暮鐘</div>
</div></div>
<div class='div-other'><a id='mulu420' />
<p class='h3'>澹社</p><p class="byline"><span class='note-inline'>(秀水)</span>馮夢禎<span class='note-inline'>(具區)</span></p>
<div class="lg regular" style="margin-left:0em;"><div class='lg-row'>寒隨早梅放　春氣動林泉　到此人青眼　相期社白蓮　清音茅屋下　明月竹窗前</div>
<div class='lg-row'>澹意息心在　都忘俗慮牽</div>
</div>
<div class="lg regular" style="margin-left:0em;"><div class='lg-row'>得與遠公近　無將陶謝分　去喧聊避世　習苦自逃羣　曲澗移時汲　深松靜夜聞</div>
<div class='lg-row'>空山門不閉　遙度九溪雲</div>
</div></div>
<div class='div-other'><a id='mulu421' />
<p class='h3'>同竇淮南、黃貞父訪理安方丈</p><p class="byline"><span class='note-inline'>(仁和)</span>吳用先<span class='note-inline'>(本如)</span></p>
<div class="lg regular" style="margin-left:0em;"><div class='lg-row'>收印出城郭　行行入白雲　泉聲迤竹響　鳥語隔松聞　曲澗廻峰合　空門野徑分</div>
<div class='lg-row'>平生蕭散意　獨喜對僧羣</div>
</div>
<div class="lg regular" style="margin-left:0em;"><div class='lg-row'>招尋豈憚遠　九轉聽溪流　徑僻風烟靜　山深林木幽　青蓮覓淨侶　白社愜良遊</div>
<div class='lg-row'>無限登臨興　斜陽不可留</div>
</div><p class="byline"><span class='note-inline'>(無錫)</span>鄒廸光<span class='note-inline'>(愚谷)</span></p>
<div class="lg regular" style="margin-left:0em;"><div class='lg-row'>行密人難識　曹溪是嫡傳　應門曾戒虎　報曉聽啼鵑　槁木生猶死　方牀坐不眠</div>
<div class='lg-row'>誰知丈室內　法界有三千</div>
</div>
<div class="lg regular" style="margin-left:0em;"><div class='lg-row'>紅塵曾不遠　太古若為鄰　面目非凡品　鬚眉亦眾人　結茅藏寶帙　刳石奉金身</div>
<div class='lg-row'>小坐維摩榻　巖花滿葛巾</div>
</div>
<div class="lg regular" style="margin-left:0em;"><div class='lg-row'>九折溪流潄石根　芙蓉稠疊款禪門　六時常許猿聲報　一室惟留虎跡存</div>
<div class='lg-row'>咒得山祗來侍食　要將林鬼為司閽　烟霞口角菩提相　似爾何慚兩足尊</div>
</div><p class="byline">王穉登<span class='note-inline'>(百穀)</span></p>
<div class="lg regular" style="margin-left:0em;"><div class='lg-row'>廢寺荒蕪已百年　師今結屋更安禪　林如支遁堪棲鶴　社似廬山喜種蓮</div>
<div class='lg-row'>巖畔伐薪常易米　石邊接竹每供泉　詩成盡是雲霞色　不數清江與皎然</div>
</div></div>
<div class='div-other'><a id='mulu422' />
<p class='h3'>次百穀韻</p><p class="byline"><span class='note-inline'>(仁和)</span>黃汝亨<span class='note-inline'>(貞父)</span></p>
<div class="lg regular" style="margin-left:0em;"><div class='lg-row'>短日優游亦小年　不須薙髮竟安禪　澄澄水白杯停雪　片片峰青座擁蓮</div>
<div class='lg-row'>僧自開山同慧理　客來潄石號寒泉　陶公莫作攢眉態　日飲名茶已霍然</div>
</div><p class="byline"><span class='note-inline'>(錢塘)</span>吳之鯨<span class='note-inline'>(德公)</span></p>
<div class="lg regular" style="margin-left:0em;"><div class='lg-row'>去去探幽侶　前頭第幾峰　鳥飛深澗影　鹿臥溼苔蹤　梵律山中漏　經聲夜半鐘</div>
<div class='lg-row'>往來原不少　流水共高松</div>
</div><p class="byline"><span class='note-inline'>(仁和)</span>胡胤嘉<span class='note-inline'>(休復)</span></p>
<div class="lg regular" style="margin-left:0em;"><div class='lg-row'>十八澗名古　君今第幾重　屋欺三尺雪　門抱萬尋峰　抽筍防羣鹿　懸松鬥老龍</div>
<div class='lg-row'>名山終自戀　有累尚周顒</div>
</div>
<div class="lg regular" style="margin-left:0em;"><div class='lg-row'>到此開心地　應消歲月長　匡牀流作枕　阿閣石為梁　魚泛橊花赤　茶分豆子香</div>
<div class='lg-row'>不須談妙義　白坐到羲皇</div>
</div>
<div class="lg regular" style="margin-left:0em;"><div class='lg-row'>常恨牽人事　無能數爾過　危橋撐一石　老樹結長蘿　理味堪埋跡　山情足養和</div>
<div class='lg-row'>機鋒無可犯　妙悟得禪那</div>
</div><p class="byline">俞安期<span class='note-inline'>(羨長)</span></p>
<div class="lg regular" style="margin-left:0em;"><div class='lg-row'>經春猶在定　芳草沒柴扉　蓮漏聽無睡　松花服不飢　酬僧伸一指　伏虎授三皈</div>
<div class='lg-row'>揮麈生風雨　白雲凝翠微</div>
</div><p class="byline"><span class='note-inline'>(華亭)</span>陳繼儒<span class='note-inline'>(眉公)</span></p><p style="margin-left:0em;text-indent:0em;" class="lg-abnormal"><div class='lg-row'>山中樵子不識路　世上俗人誰識名　何當老我松巔閣　燒朮蒸藜過此生</div>
</p><p class="byline">戴澳<span class='note-inline'>(斐君)</span></p>
<div class="lg regular" style="margin-left:0em;"><div class='lg-row'>龍象何年　重尋識翠微　蘚深埋石骨　藤陷長松圍　雲竇香分乳　巖窗翠滴衣</div>
<div class='lg-row'>忽醒塵海夢　相對澹忘歸</div>
</div></div>
<div class='div-other'><a id='mulu423' />
<p class='h3'>冬日寄懷佛石大師，再訂見訪之約</p>
<div class="lg regular" style="margin-left:0em;"><div class='lg-row'>澗邊紅樹半應殘　寒色猶多在理安　入定不知瓶水凍　放參初見石霜乾</div>
<div class='lg-row'>都忘剡上杯堪渡　只把湖南山自看　居上饒能營十笏　莫愁無地可盤桓</div>
</div></div>
<div class='div-other'><a id='mulu424' />
<p class='h3'>師過訪雪竇，言返故山，詩以送之</p>
<div class="lg regular" style="margin-left:0em;"><div class='lg-row'>吾師不行腳　為雪到寒巖　磴受孤藤印　蘚開千歲緘　聽詩龍欲醒　味法虎猶饞</div>
<div class='lg-row'>又向湖南路　青天颺布帆</div>
</div><p style="margin-left:0em;text-indent:0em;" class="lg-abnormal"><div class='lg-row'>石公心印定誰傳　親到龍潭已十年　領取階前沒腰雪　不從人覓口頭禪</div>
</p><p style="margin-left:0em;text-indent:0em;" class="lg-abnormal"><div class='lg-row'>湖南山裏最高峰　三十年懸佛石宗　不向諸方浪行腳　長持瓶拂侍雲松</div>
</p>
<div class="lg regular" style="margin-left:0em;"><div class='lg-row'>吸盡湖雲興未窮　笑他簫鼓逐時工　孤山鶴去人何處　聖水龍降此鉢中</div>
<div class='lg-row'>十八澗深禪未寂　三生石老素心通　欲攜半偈長松下　一法燈明叩遠公</div>
</div><p class="byline">周宗建<span class='note-inline'>(季侯)</span></p>
<div class="lg regular" style="margin-left:0em;"><div class='lg-row'>幽無塵到　谿山路幾重　石牀常面壁　雪徑少人踪　捨筏離諸幻　司門有二空</div>
<div class='lg-row'>廣長宣妙偈　巖上雨漴漴</div>
</div></div>
<div class='div-other'><a id='mulu425' />
<p class='h3'>過訪閣中，賦贈佛石大師</p><p class="byline">吳伯與<span class='note-inline'>(師每)</span></p>
<div class="lg regular" style="margin-left:0em;"><div class='lg-row'>攀躋人自鑿空行　迥轉枝峰一目平　洞嵌花開紅欲笑　波翻鳥下白全迎</div>
<div class='lg-row'>空濛四注原真界　幽冷千盤是淨明　共道毫光新吐處　東峰面壁對孤清</div>
</div><p class="byline">錢希言<span class='note-inline'>(象先)</span></p>
<div class="lg regular" style="margin-left:0em;"><div class='lg-row'>溪邊握手共蕭然　黃葉青山又隔年　袖裏花香猶帶雨　門前樹老欲參天</div>
<div class='lg-row'>每看簷鳥窺中食　慣聽江猿啼夜眠　將整舊基開白社　不知誰施鶴林錢</div>
</div><p class="byline"><span class='note-inline'>(嘉定)</span>李流芳<span class='note-inline'>(長蘅)</span></p><p style="margin-left:0em;text-indent:0em;" class="lg-abnormal"><div class='lg-row'>草深沙徑樵夫引　苔厚石橋麋鹿行　坐久忽聞松籟響　此心已敵鏡池清</div>
</p><p class="byline"><span class='note-inline'>(宜興)</span>周延儒<span class='note-inline'>(挹齋)</span></p>
<div class="lg regular" style="margin-left:0em;"><div class='lg-row'>湖山淺而媚　此地獨奇幽　曲澗千林合　層巒一寺收　風分香供客　雨洗石窺樓</div>
<div class='lg-row'>我亦塵情斷　翛然竟日留</div>
</div><p class="byline">蔣如奇<span class='note-inline'>(盤初)</span></p>
<div class="lg regular" style="margin-left:0em;"><div class='lg-row'>空山隱靈蹟　杖策破蒼烟　削壁臨秋澗　圍峰束遠天　竹看僧眼碧　泉味道心玄</div>
<div class='lg-row'>轉向孤雲坐　蕭然箬笠懸</div>
</div><p class="byline">王宇<span class='note-inline'>(永啟)</span></p>
<div class="lg regular" style="margin-left:0em;"><div class='lg-row'>披榛十里總崎嶇　遠隔高峰與聖湖　蔥蒨夾溪通小彴　槎枒當路竄封狐</div>
<div class='lg-row'>雪中掘筍堪留客　雨後采茶嘗聚徒　不用閉關方入定　一潭寒水月明孤</div>
</div><p class="byline">張元芳<span class='note-inline'>(完樸)</span></p>
<div class="lg regular" style="margin-left:0em;"><div class='lg-row'>乘興尋幽澗　谿廻二九重　碧雲浮片石　蒼雪落羣峰　入定能馴象　安禪好制龍</div>
<div class='lg-row'>苦茗何厭少　相對自顒顒</div>
</div><p class="byline">李之椿<span class='note-inline'>(大生)</span></p>
<div class="lg regular" style="margin-left:0em;"><div class='lg-row'>蒲團獨悟自當年　一徑深深曲澗邊　松響不曾妨入定　泉香偏自近參禪</div>
<div class='lg-row'>九峰影逐天花落　斗室光從心果圓　法覓真詮應許我　白雲幽處是諸天</div>
</div><p class="byline"><span class='note-inline'>(山陰)</span>祁承㸁<span class='note-inline'>(爾光)</span></p><p style="margin-left:0em;text-indent:0em;" class="lg-abnormal"><div class='lg-row'>渡澗竹為鄰　倚巖松是閣　為訪遠公來　獨慚一宿覺</div>
</p><p class="byline"><span class='note-inline'>(嘉興)</span>譚貞默<span class='note-inline'>(孟恂)</span></p>
<div class="lg regular" style="margin-left:0em;"><div class='lg-row'>墟落忽已盡　松風引石橋　溪紆寒澑轉　山捲翠陰招　飛啄餘飢鳥　行歸伴暮樵</div>
<div class='lg-row'>此間棲大隱　幽澗出詩瓢</div>
</div>
<div class="lg regular" style="margin-left:0em;"><div class='lg-row'>古剎奇山水　荒夷夙為君　誅茅驚毒虎　補衲拾閑雲　春澗籬頭急　秋濤嶂外聞</div>
<div class='lg-row'>閒來譚白法　香麈落清芬</div>
</div></div>
<div class='div-other'><a id='mulu426' />
<p class='h3'>謝師烹葵</p><p class="byline"><span class='note-inline'>(江陰)</span>黃毓礽<span class='note-inline'>(介子)</span></p><p style="margin-left:0em;text-indent:0em;" class="lg-abnormal"><div class='lg-row'>生無食肉相　野供乃可適　感師烹綠葵　慚愧非上客</div>
</p></div>
<div class='div-other'><a id='mulu427' />
<p class='h3'>謝師贈木帳鉤</p><p style="margin-left:0em;text-indent:0em;" class="lg-abnormal"><div class='lg-row'>木癭以為鉤　遺我伴幽獨　於我定無嫌　我形亦槁木</div>
</p></div>
<div class='div-other'><a id='mulu428' />
<p class='h3'>訪佛石禪師</p><p class="byline">安希范<span class='note-inline'>(我素)</span></p>
<div class="lg regular" style="margin-left:0em;"><div class='lg-row'>禪關杳隔翠微深　樵徑榛蕪不易尋　巖壑生雲晴漠漠　藤蘿蔽日晝陰陰</div>
<div class='lg-row'>靈泉竹引通香積　曲澗篁迷護寶林　半榻跏趺心便淨　俗塵何事得相臨</div>
</div></div>
<div class='div-other'><a id='mulu429' />
<p class='h3'>壽佛石禪師</p><p style="margin-left:0em;text-indent:0em;" class="lg-abnormal"><div class='lg-row'>吾師臘樹開第幾　手種長松鱗甲起　悠悠眼底四清朝　忽忽耳中一流水</div>
<div class='lg-row'>憶昔遯跡南山岑　不道俄成祗樹林　半空鐘磬江天曉　幾個茅齊寒日陰</div>
<div class='lg-row'>自是吾師具神力　禪隱人間人不識</div>
<div class='lg-row'>持鉢不到長者村　疏經肯陞講師席　以斯白晝長掩關　孤雲一片相與閒</div>
<div class='lg-row'>有時拄杖看山出　自愛衲衣風雨斑</div>
<div class='lg-row'>門前複澗生古寂　那得過從有謝客　愧我多年結白蓮　壽師此日供怪石</div>
</p></div>
<div class='div-other'><a id='mulu430' />
<p class='h3'>賦贈佛石大師</p><p class="byline">陳萬言<span class='note-inline'>(居一)</span></p>
<div class="lg regular" style="margin-left:0em;"><div class='lg-row'>澗攀藤自結茆　萬峰攢翠五雲交　孤猿獨伴僧啼月　雙鵲初啣草織巢</div>
<div class='lg-row'>石乳瀉蓮浮淺沼　巖屏列竹綻新苞　遠公莫道廬山寂　枕上江聲逼樹梢</div>
</div><p class="byline">李翥<span class='note-inline'>(飛侯)</span></p>
<div class="lg regular" style="margin-left:0em;"><div class='lg-row'>白社仍森古　到門山肅然　層臺依石足　丈室出松巔　檻俯壑容靜　窗收峰影連</div>
<div class='lg-row'>都忘語移日　戒虎嘯巖前</div>
</div></div>
<div class='div-other'><a id='mulu431' />
<p class='h3'>題長松圖，為佛石大師壽</p><p style="margin-left:0em;text-indent:0em;" class="lg-abnormal"><div class='lg-row'>老人閉關謝塵事　山色泉聲自朝暮　試占僧臘誰與齊　笑指石邊兩松樹</div>
</p></div>
<div class='div-other'><a id='mulu432' />
<p class='h3'>呈佛石禪師</p><p class="byline">王國材</p>
<div class="lg regular" style="margin-left:0em;"><div class='lg-row'>小結茅茨碧澗中　自甘不與世相通　鑿開瓊液呈天巧　洗出靈巖劃鬼工</div>
<div class='lg-row'>施食鳥來投掌慣　聽經猿去嘯山空　禪扉寂寂深雲鎖　俗駕何緣叩遠公</div>
</div></div>
<div class='div-other'><a id='mulu433' />
<p class='h3'>十八澗紀事</p><p class="byline">蔣全昌<span class='note-inline'>(應長)</span></p><p style="margin-left:0em;text-indent:0em;" class="lg-abnormal"><div class='lg-row'>湖山鍾靈　而結斯澗　細流春淙　曲瀑夏汕　懷彼伊人　朗徹冰鑑</div>
<div class='lg-row'>泠泠澗聲　遠雜漁梵　自愧勞塵　泡影夢幻　盤石橫溪　柴荊倚樹</div>
<div class='lg-row'>吾黨躋攀　有濟勝具　剝啄兔驚　濯纓蛙怒　大竹臂圍　修桐仰顧</div>
<div class='lg-row'>導泉歸廚　洒落如注　老佛嶔岑　拈花袒襟</div>
<div class='lg-row'>懺我俗因　古貌古心　萬籟不生　獨鳥囀林　杮葉碧黑　異窗同陰</div>
<div class='lg-row'>厭苦人跡　復欲巢深　諸峰崔嵬　月吐其缺　鐘鳴鼓歇　何以空滅</div>
<div class='lg-row'>白雲冒枝　宛若松雪　照耀東山　領此幽潔　窈窕廻廊　與石頡頏</div>
<div class='lg-row'>下連松閣　上達竹房　禪榻洞啟　中函異香</div>
<div class='lg-row'>清夜無寐　起舞月光　厥明湖上　烟水茫茫</div>
</p></div>
<div class='div-other'><a id='mulu434' />
<p class='h3'>別法雨大師，歸自蘇隄，桃花未殘</p>
<div class="lg regular" style="margin-left:0em;"><div class='lg-row'>空門友別尚咨嗟　法雨泉香戀瀹茶　人語碧溪沿水樂　鳥啼青嶂隔烟霞</div>
<div class='lg-row'>湖山有意遲歸客　風雨無權剝晚花　若得薙茅疎結屋　南屏隖口作漁家</div>
</div></div>
<div class='div-other'><a id='mulu435' />
<p class='h3'>與法雨大師話舊</p><p class="byline"><span class='note-inline'>(仁和)</span>翁汝進</p><p style="margin-left:0em;text-indent:0em;" class="lg-abnormal"><div class='lg-row'>憶昔訪澗中　故址沒荒草　茅屋剛半間　土壁風雨倒　豫章太守回　師勉當學道</div>
<div class='lg-row'>強仕纔轉頭　究竟苦不早　倏忽三十年　堂閣煥然好</div>
<div class='lg-row'>師頓悟空空　予法頗了了　靈根逐日增　世諦一時掃</div>
<div class='lg-row'>接續佛慧命　提挈仰僧寶　願共棲白雲　禪悅可終老</div>
</p></div>
<div class='div-other'><a id='mulu436' />
<p class='h3'>奉訪法雨大師</p><p class="byline">徐時泰<span class='note-inline'>(見可)</span></p>
<div class="lg regular" style="margin-left:0em;"><div class='lg-row'>高僧雲臥處　工斧徧幽奇　猿鳥迷蘿徑　江山發藻思　已耽靈運賞　還誦惠林詩</div>
<div class='lg-row'>不盡翹瞻意　重來謁導師</div>
</div></div>
<div class='div-other'><a id='mulu437' />
<p class='h3'>贈佛禪師</p><p class="byline">白楹</p>
<div class="lg regular" style="margin-left:0em;"><div class='lg-row'>氣靜秋雲白　足閑雪襪明　三江終有盡　一榻了無生　對我淡玄水　接言和太羹</div>
<div class='lg-row'>竹冠幸未敝　永結石泉盟</div>
</div></div>
<div class='div-other'><a id='mulu438' />
<p class='h3'>同畹仲年兄奉訪法雨大師</p><p class="byline">徐天麟</p>
<div class="lg regular" style="margin-left:0em;"><div class='lg-row'>一笠開山虎穴邊　雨前雲水證前緣　鶴閒伴客過齋苑　猿老翻經到講筵</div>
<div class='lg-row'>壑懸燈明獨夜　破巖留磬出孤烟　與君訂取松巔約　每個峰頭住十年</div>
</div><p class="byline">蔣紹煃<span class='note-inline'>(鷺洲)</span></p>
<div class="lg regular" style="margin-left:0em;"><div class='lg-row'>處處尋齋乞食還　半為參偈半偷閒　客因冒雨遲行騎　僧自巢雲靜掩關</div>
<div class='lg-row'>竹色暗添新歲月　峰巒猶識舊容顏　十年前度來遊者　何事風塵鬢已斑</div>
</div></div>
<div class='div-other'><a id='mulu439' />
<p class='h3'>春日訪法雨師</p><p class="byline">錢標鼎<span class='note-inline'>(孟玉)</span></p>
<div class="lg regular" style="margin-left:0em;"><div class='lg-row'>問道來春澗　巖花已半紅　魚鳴鹿苑樹　鐘送虎溪風　晏坐超塵累　澄心悟法空</div>
<div class='lg-row'>葛巾我無定　恨不日相從</div>
</div></div>
<div class='div-other'><a id='mulu440' />
<p class='h3'>次家君韻</p><p class="byline">楊文驄<span class='note-inline'>(龍友)</span></p>
<div class="lg regular" style="margin-left:0em;"><div class='lg-row'>津梁深處杳難窮　不盡雲烟笑畫工　行腳每思逃物外　尋師只在此山中</div>
<div class='lg-row'>鷗忘杯影波光潔　虎入牀頭物性通　試問六橋橋下水　從來佛印有蘇公</div>
</div></div>
<div class='div-other'><a id='mulu441' />
<p class='h3'>雪中寄懷法雨大師</p><p class="byline">戴琳如<span class='note-inline'>(友石)</span></p>
<div class="lg regular" style="margin-left:0em;"><div class='lg-row'>為憶安禪處　山圍雪愈寒　骨清支破衲　髮長當蒲冠　乞食人歸未　啣花鳥自盤</div>
<div class='lg-row'>別懷同索寞　轉眼又冬殘</div>
</div></div>
<div class='div-other'><a id='mulu442' />
<p class='h3'>奉訪法雨大師</p><p class="byline">徐懋升</p>
<div class="lg regular" style="margin-left:0em;"><div class='lg-row'>逃空大麓隱高名　石坐三生面壁成　骨似疎峰寒更瘦　心同止水冷愈清</div>
<div class='lg-row'>叢林久蔓殘碑沒　卓錫重開古磬鳴　貝葉翻餘吟白雪　澗泉飛落玉琤琤</div>
</div></div>
<div class='div-other'><a id='mulu443' />
<p class='h3'>赴澹社</p><p class="byline"><span class='note-inline'>(仁和)</span>卓爾昌<span class='note-inline'>(仲昌)</span></p>
<div class="lg regular" style="margin-left:0em;"><div class='lg-row'>百谷歸雲色　莓苔冷石牀　高談輕世諦　遠想到空王　巢鵲新成壘　衣珠舊有光</div>
<div class='lg-row'>梵音松際入　即此是津梁</div>
</div>
<div class="lg regular" style="margin-left:0em;"><div class='lg-row'>山月方深臥　風傳野寺鐘　磴喧千澗水　門隱數株松　香茗塵堪滌　伊蒲澹作供</div>
<div class='lg-row'>慈根新得雨　應自日過從</div>
</div><p class="byline">沈鼎新<span class='note-inline'>(自玉)</span></p>
<div class="lg regular" style="margin-left:0em;"><div class='lg-row'>仄徑轉叢薄　澗聲高下聞　寺鐘剛午日　巖翠半秋雲　趺坐喧還定　清齋渥亦醺</div>
<div class='lg-row'>況逢老支遁　長嘯欲離羣</div>
</div></div>
<div class='div-other'><a id='mulu444' />
<p class='h3'>寄懷法雨大師</p><p class="byline">蔣拱璧<span class='note-inline'>(魚從)</span></p><p style="margin-left:0em;text-indent:0em;" class="lg-abnormal"><div class='lg-row'>松木場邊倚棹　楊梅嶺下住家　不向涌泉隨喜　幾度凌霄作花</div>
</p><p style="margin-left:0em;text-indent:0em;" class="lg-abnormal"><div class='lg-row'>鵓鴿繞膝無懼　於菟候門不嗔　青松萬株傲世　白雲半片謀身</div>
</p></div>
<div class='div-other'><a id='mulu445' />
<p class='h3'>次太史兄韻</p><p class="byline">周正儒<span class='note-inline'>(御清)</span></p>
<div class="lg regular" style="margin-left:0em;"><div class='lg-row'>迷囂山亦俗　獨以癖成幽　深樹望無際　餘暉漸欲收　樵迷崖畔路　鳥睨竹間樓</div>
<div class='lg-row'>搔首層霄上　藜鞋到處留</div>
</div><p class="byline">吳人龍<span class='note-inline'>(仲飛)</span></p>
<div class="lg regular" style="margin-left:0em;"><div class='lg-row'>潄齒中溪雪　晴鐘徹上方　泉聲過竹細　人影度橋涼　茶話收峰色　樵歌轉石梁</div>
<div class='lg-row'>十年塵夢破　秋意滿斜陽</div>
</div><p class="byline">沈璜<span class='note-inline'>(璧父)</span></p>
<div class="lg regular" style="margin-left:0em;"><div class='lg-row'>重山壁立鳥難行　曲磴幽深草亂生　九折溪流分澗下　幾層茅屋隔雲平</div>
<div class='lg-row'>秋來一月纔逢客　老去經年不入城　我有俗緣消未盡　佛前來懺世間名</div>
</div><p class="byline"><span class='note-inline'>(金壇)</span>王宇春<span class='note-inline'>(季和)</span></p><p style="margin-left:0em;text-indent:0em;" class="lg-abnormal"><div class='lg-row'>烟霞風骨瘦稜層　一片禪心冷似冰　舉動儼然圖畫裏　芒鞋草笠杖枯藤</div>
</p><p style="margin-left:0em;text-indent:0em;" class="lg-abnormal"><div class='lg-row'>本色住山真衲老　多年不肯露機鋒　尋常笑語皆心法　慚愧今時棒喝宗</div>
</p><p class="byline"><span class='note-inline'>(泰和)</span>蕭士瑋<span class='note-inline'>(伯玉)</span></p>
<div class="lg regular" style="margin-left:0em;"><div class='lg-row'>鳥道二三里　蟻封十八旋　巖際低落日　樹杪挂流泉　掃地焚香坐　開窗聽雨眠</div>
<div class='lg-row'>閒來持小品　怪石古松邊</div>
</div></div>
<div class='div-other'><a id='mulu446' />
<p class='h3'></p><p style="margin-left:0em;text-indent:2em">庚午夏日禮法雨大師，約十年後相從，聊記歲月。</p>
<p class="byline">雷起龍<span class='note-inline'>(伯石)</span></p>
<div class="lg regular" style="margin-left:0em;"><div class='lg-row'>上士明心處　深溪繞翠屏　閉簾千葉界　洗耳萬松聲　除卻語言障　知君夢覺情</div>
<div class='lg-row'>相將十年約　石上話無生</div>
</div></div>
<div class='div-other'><a id='mulu447' />
<p class='h3'>訪佛石禪師</p><p class="byline">仇鐄<span class='note-inline'>(聲之)</span></p>
<div class="lg regular" style="margin-left:0em;"><div class='lg-row'>高情期五嶽　小隱得佳山　古木成蹊徑　危峰出澗環　微吟時倚樹　愛客不開關</div>
<div class='lg-row'>所性常空寂　天際躋攀</div>
</div><p class="byline">蔣友筠<span class='note-inline'>(菉淇)</span></p><p style="margin-left:0em;text-indent:0em;" class="lg-abnormal"><div class='lg-row'>石壁懸崖夾道迎　翠勻春雨破苔行　溪廻山轉自林壑　間錯松濤與水聲</div>
</p><p style="margin-left:0em;text-indent:0em;" class="lg-abnormal"><div class='lg-row'>浩劫荊榛現聖因　鬚眉無改本來身　真禪不著禪那相　石骨高風寄遠神</div>
</p><p class="byline">越其杰<span class='note-inline'>(卓凡)</span></p>
<div class="lg regular" style="margin-left:0em;"><div class='lg-row'>丰韻秀仍古　能臨碧澗清　一枝容寄跡　雙樹願投誠　性自無文澈　心從藻句明</div>
<div class='lg-row'>泉聲深夜冷　洗淨世間情</div>
</div></div>
<div class='div-other'><a id='mulu448' />
<p class='h3'>辛未暮春參法雨大師</p><p class="byline">賀焜<span class='note-inline'>(含叔)</span></p>
<div class="lg regular" style="margin-left:0em;"><div class='lg-row'>聞說端棲四十年　今來參叩豔陽天　青峰仄境三生熟　碧澗飛泉一脈傳</div>
<div class='lg-row'>雲流石乳禪關寂　月度松陰唄語圓　自昔宗風應不墜　願將微息護真詮</div>
</div></div>
<div class='div-other'><a id='mulu449' />
<p class='h3'>訪法雨大師賦贈</p><p class="byline">崔世召<span class='note-inline'>(間菴)</span></p>
<div class="lg regular" style="margin-left:0em;"><div class='lg-row'>占斷烟林翠一圍　涌泉巖畔老苔衣　鳥窠雪擁松巔穩　龍藏雲封樹縫微</div>
<div class='lg-row'>客倩磬聲通介紹　佛憑石室逗鋒機　雙跏趺處千山寂　獨許寒猿叩短扉</div>
</div><p class="byline">蔣允儀<span class='note-inline'>(澤壘)</span></p>
<div class="lg regular" style="margin-left:0em;"><div class='lg-row'>池上鳴佳禽　僧齋日幽寂　高林曉露清　紅葉無人摘　春谷不生烟　荒崗筠翳石</div>
<div class='lg-row'>不應朝夕游　良為蹉跎客</div>
</div></div>
<div class='div-other'><a id='mulu450' />
<p class='h3'>同爾廸、立之自龍井至十八澗</p><p class="byline">吳廷簡<span class='note-inline'>(以廸)</span></p>
<div class="lg regular" style="margin-left:0em;"><div class='lg-row'>徑凌飛鳥上　躡翠越峰頭　樹赤霞爭起　湖明天並浮　幻來三面錦　染出萬山秋</div>
<div class='lg-row'>目到難給處　心魂不可收</div>
</div></div>
<div class='div-other'><a id='mulu451' />
<p class='h3'>和廸翁韻</p><p class="byline">潘弼諧<span class='note-inline'>(爾廸)</span></p>
<div class="lg regular" style="margin-left:0em;"><div class='lg-row'>龍井居雲上　分岐更上頭　奇蹤想不到　目蕩意俱浮　粉筆難為繪　清光宛是秋</div>
<div class='lg-row'>兩山紅葉鬥　滿袖未勝收</div>
</div></div>
<div class='div-other'><a id='mulu452' />
<p class='h3'>秋日訪法雨大師賦贈</p><p class="byline">唐世濟<span class='note-inline'>(存憶)</span></p>
<div class="lg regular" style="margin-left:0em;"><div class='lg-row'>巘危崖客到稀　避喧猶自鎖荊扉　惟留雲氣籠丹嶂　盡攬江光上翠微</div>
<div class='lg-row'>濤籟響交音叶奏　紅黃葉互繡成圍　幽人獨臥千峰頂　贏得烟霞染衲衣</div>
</div></div>
<div class='div-other'><a id='mulu453' />
<p class='h3'>和前韻</p><p class="byline"><span class='note-inline'>(海寧)</span>陳祖苞<span class='note-inline'>(令威)</span></p>
<div class="lg regular" style="margin-left:0em;"><div class='lg-row'>十載勞勞策杖稀　重來新搆見層扉　禪關磴轉侵雲半　江色山開致閣微</div>
<div class='lg-row'>眉鬢並看絲作伴　冰霜偏喜綠成圍　維摩太瘦應非病　每得猶餐石上衣</div>
</div></div>
<div class='div-other'><a id='mulu454' />
<p class='h3'>久欽和尚，未遂頂禮，詩以奉約</p><p class="byline">蔣鉉<span class='note-inline'>(長洲)</span></p>
<div class="lg regular" style="margin-left:0em;"><div class='lg-row'>溪深澗曲水雲鄉　今是東南選佛場　客語未終林薄勝　心期先入鳥猿行</div>
<div class='lg-row'>詩新忽洗荒山色　行到能趺猛虎旁　願得捨身隨作務　供師掃地與燒香</div>
</div></div>
<div class='div-other'><a id='mulu455' />
<p class='h3'>訪佛石大師</p><p class="byline">周祚新<span class='note-inline'>(又新)</span></p>
<div class="lg regular" style="margin-left:0em;"><div class='lg-row'>老衲不耐世　結屋山之陽　廻谿窈靜壑　披泉泛空香　清磬下飢鳥　疲猿窺裹糧</div>
<div class='lg-row'>遠瀑入虛樓　霏霏如練光　到山小日月　塵事可相忘</div>
</div><p class="byline">賀王醕<span class='note-inline'>(庵)</span></p>
<div class="lg regular" style="margin-left:0em;"><div class='lg-row'>大隱真無愧　潛龍不近名　江流參實相　清梵答泉聲　草閣臨風迥　虛堂受月深</div>
<div class='lg-row'>何時謝塵網　長此學無生</div>
</div></div>
<div class='div-other'><a id='mulu456' />
<p class='h3'>奉贈法雨大師</p>
<div class="lg regular" style="margin-left:0em;"><div class='lg-row'>亂山堆裏結精廬　飛錫重開瓦礫餘　三浙遠窮天際目　一關常護夢中書</div>
<div class='lg-row'>看雲懶入羣英社　臥石無煩長者車　世外真修誰得似　登公長嘯德公居</div>
</div><p class="byline">徐胤翹<span class='note-inline'>(幼凌)</span></p>
<div class="lg regular" style="margin-left:0em;"><div class='lg-row'>幾年不到此　松已長過廬　拜佛增歡喜　參師問起居　爾懷真自好　吾道復何如</div>
<div class='lg-row'>惟願同棲息　悠然與世疎</div>
</div></div>
<div class='div-other'><a id='mulu457' />
<p class='h3'>題澗中卻贈</p><p class="byline">釋洪恩<span class='note-inline'>(雪浪)</span></p>
<div class="lg regular" style="margin-left:0em;"><div class='lg-row'>澗環聯十八　峰折九嶷青　嚴瀨松垂見　瞿塘葉倒聽　石蒲斜激水　巖樹曲藏星</div>
<div class='lg-row'>若到楊梅熟　何勞向幔亭</div>
</div>
<div class="lg regular" style="margin-left:0em;"><div class='lg-row'>吾門禪講集　獨爾出于藍　虎兕穴能住　獅王座豈難　矮松為四壁　苦菜當中餐</div>
<div class='lg-row'>末法澆漓日　津梁賴可安</div>
</div><p class="byline">釋德清<span class='note-inline'>(憨山)</span></p>
<div class="lg regular" style="margin-left:0em;"><div class='lg-row'>自從紫柏傳心印　斷壑埋名三十秋　逸辯超岑大虎　孤標清比政黃牛</div>
<div class='lg-row'>室中把傘支寒雨　崖下栽松過短樓　出處機緣君悟得　肯隨浮輩便昂頭</div>
</div></div>
<div class='div-other'><a id='mulu458' />
<p class='h3'>夏日過訪法雨大師</p><p class="byline">釋寬悅<span class='note-inline'>(癯鶴)</span></p>
<div class="lg regular" style="margin-left:0em;"><div class='lg-row'>何處埋名隱　空山獨往尋　石潭千澗落　雲磬一峰深　片雨涼衝夕　疎藤夏結陰</div>
<div class='lg-row'>白扉幽不掩　松月上孤岑</div>
</div><p class="byline"><span class='note-inline'>(天台)</span>釋傳燈<span class='note-inline'>(幽溪)</span></p><p style="margin-left:0em;text-indent:0em;" class="lg-abnormal"><div class='lg-row'>阿師五內淨纖埃　松下柴門晝不開　行盡九溪尋不見　埋名何必到天台</div>
</p></div>
<div class='div-other'><a id='mulu459' />
<p class='h3'>酬月下遊石梁卻贈</p><p style="margin-left:0em;text-indent:0em;" class="lg-abnormal"><div class='lg-row'>石梁瀑水挂飛龍　師住橋西直下峰　終日對橋觀不足　月明還聽上方鐘</div>
</p></div>
<div class='div-other'><a id='mulu460' />
<p class='h3'>都下寄懷，始約結伴入山，今負前約</p><p class="byline">釋如愚<span class='note-inline'>(蘊璞)</span></p>
<div class="lg regular" style="margin-left:0em;"><div class='lg-row'>憶昔金陵日　同遊雪浪門　機風禪士伏　法雨世人尊　我欠千頭帳　君穿獨鼻褌</div>
<div class='lg-row'>蹉跎今已老　心跡負前言</div>
</div></div>
<div class='div-other'><a id='mulu461' />
<p class='h3'>靈鷲寄贈</p><p class="byline">釋志若<span class='note-inline'>(耶谿)</span></p>
<div class="lg regular" style="margin-left:0em;"><div class='lg-row'>冷泉曾握手　一別十餘春　見地超前輩　吟詩敵古人　藏名名更顯　避客客偏親</div>
<div class='lg-row'>久欲攜筇杖　相依過此生</div>
</div></div>
<div class='div-other'><a id='mulu462' />
<p class='h3'>夏日同癯鶴師訪佛大師</p><p class="byline">釋廣詢<span class='note-inline'>(明宗)</span></p><p style="margin-left:0em;text-indent:0em;" class="lg-abnormal"><div class='lg-row'>九溪曲曲水清流　竹徑陰森冷似秋　坐來不用<span class='corr'>祛</span>炎暑　自有清風到石樓</div>
</p><p style="margin-left:0em;text-indent:0em;" class="lg-abnormal"><div class='lg-row'>山上青松萬樹多　白雲片片出山阿　師常入定經塵劫　開眼還同一剎那</div>
</p><p class="byline">釋如浸<span class='note-inline'>(巢松)</span></p>
<div class="lg regular" style="margin-left:0em;"><div class='lg-row'>攜鉢千峰裏　誅茅曲澗邊　枕鋤眠細草　敲石煮春泉　鳥下嘗聽法　松陰覆坐禪</div>
<div class='lg-row'>時聞好言句　海客得相傳</div>
</div><p class="byline">釋明呆<span class='note-inline'>(雲山)</span></p>
<div class="lg regular" style="margin-left:0em;"><div class='lg-row'>吾師遁跡烟霞裏　毒龍鬥虎都生喜　有時長嘯最高峰　月下聲聞五千里</div>
<div class='lg-row'>戴雨栽松松拂雲　開池種蓮蓮照水　訪客過門無處尋　童子不言單豎指</div>
</div></div>
<div class='div-other'><a id='mulu463' />
<p class='h3'>久別，過訪佛石大師</p><p class="byline">釋通潤<span class='note-inline'>(一雨)</span></p>
<div class="lg regular" style="margin-left:0em;"><div class='lg-row'>白下曾酬唱　別經廿載過　苦心師矍鑠　放意我蹉跎　海內馳名久　山西日已多</div>
<div class='lg-row'>蒲龕可分坐　相傍老烟蘿</div>
</div></div>
<div class='div-other'><a id='mulu464' />
<p class='h3'>奉訪佛石禪師</p><p class="byline">釋性悟<span class='note-inline'>(六平)</span></p>
<div class="lg regular" style="margin-left:0em;"><div class='lg-row'>不出柴門三十載　道風久已播天涯　雪中入定鶯巢膝　樹下談經天雨花</div>
<div class='lg-row'>挂壁泉流清韻遠　當窗竹長綠陰遮　寂音文字禪相敵　海內除師有幾家</div>
</div><p class="byline">釋圓信<span class='note-inline'>(雪嶠)</span></p>
<div class="lg regular" style="margin-left:0em;"><div class='lg-row'>野雲多性懶　久不問花神　寒澗暫停月　空山獨枕人　秋殘松徑紫　詩冷草階新</div>
<div class='lg-row'>杖底金烏撲　家風虎自鄰</div>
</div></div>
<div class='div-other'><a id='mulu465' />
<p class='h3'>佛師嗣紫伯祖翁，因訪訂盟同居</p><p class="byline">釋元亮<span class='note-inline'>(清亮)</span></p>
<div class="lg regular" style="margin-left:0em;"><div class='lg-row'>衣信南來久　藏名不可尋　橋廻幽徑轉　閣迥古松陰　五色奇雲繞　三江浙水深</div>
<div class='lg-row'>何時同且住　揮麈到威音</div>
</div></div>
<div class='div-other'><a id='mulu466' />
<p class='h3'>師雁山歸，過訪</p><p class="byline">釋如曉<span class='note-inline'>(萍踪)</span></p>
<div class="lg regular" style="margin-left:0em;"><div class='lg-row'>隨緣只說天台去　引興還從雁宕歸　鬢結旋螺新長髮　身披糞掃舊縫衣</div>
<div class='lg-row'>重開竹徑山容瘦　漫翦蒿籬草色肥　谷口春風溪上月　久甘岑寂護雙扉</div>
</div><p class="byline">釋正觀</p>
<div class="lg regular" style="margin-left:0em;"><div class='lg-row'>空林尋大朗　曲曲聽潺湲　石澗藤穿壁　山廚竹引泉　鳥驚孤策響　雲靜一瓢懸</div>
<div class='lg-row'>揮麈松窗下　香風滿法筵</div>
</div><p class="byline">釋如安</p>
<div class="lg regular" style="margin-left:0em;"><div class='lg-row'>山山臨曲澗　曳杖聽鳴泉　入谷疑無路　穿崖別有天　猿來呈果熟　鳥起帶松烟</div>
<div class='lg-row'>何處尋踪跡　鐘聲到耳邊</div>
</div>
<div class="lg regular" style="margin-left:0em;"><div class='lg-row'>為識此中靜　重過訪石關　危松坐幽寂　小閣枕潺湲　櫻熟夏來樹　花飛春去山</div>
<div class='lg-row'>時光頻過眼　不易道人閒</div>
</div></div>
<div class='div-other'><a id='mulu467' />
<p class='h3'>訪佛石大師不遇</p><p class="byline">釋受教<span class='note-inline'>(文心)</span></p><p style="margin-left:0em;text-indent:0em;" class="lg-abnormal"><div class='lg-row'>松枝已長二三尺　茅屋新添四五間　多被世人知隱處　何方更買沃洲山</div>
</p></div>
<div class='div-other'><a id='mulu468' />
<p class='h3'>寄懷理安和尚</p><p class="byline">釋道章<span class='note-inline'>(雅修)</span></p>
<div class="lg regular" style="margin-left:0em;"><div class='lg-row'>廿年岑寂養幽容　坐老蓮花澗上峰　簷樹每窺禪定影　江城常聽講時鐘</div>
<div class='lg-row'>庵開別岫成孤隱　路鑿危巖剩幾松　遙望白雲難盡處　西山了了未曾封</div>
</div></div>
<div class='div-other'><a id='mulu469' />
<p class='h3'>懷理安師伯</p><p class="byline">釋道振<span class='note-inline'>(嗣梅)</span></p>
<div class="lg regular" style="margin-left:0em;"><div class='lg-row'>紫菊秋霜楓葉紅　峰頭一聚未從容　每懷濟世人將老　轉覺他山夢正濃</div>
<div class='lg-row'>瓢洗晝含殘雪冷　竈烟春為嫩苔封　昨朝細讀傳來句　誰送香粳帶月<span class='corr'>舂</span></div>
</div></div>
<div class='div-other'><a id='mulu470' />
<p class='h3'>喜箬庵禪師至</p><p class="byline"><span class='note-inline'>(荊溪)</span>蔣全昌<span class='note-inline'>(鹿長)</span></p>
<div class="lg regular" style="margin-left:0em;"><div class='lg-row'>憶別禪扉又十年　兩峰雲物九溪烟　家園一洗荊南鉢　客路重浮霅水船</div>
<div class='lg-row'>櫻筍肥時花影瘦　藤蘿缺處月輪圓　談深忽聽江潮涌　活火風爐響夜泉</div>
</div></div>
<div class='div-other'><a id='mulu471' />
<p class='h3'>訪鹿長居士</p><p class="byline">釋通問</p>
<div class="lg regular" style="margin-left:0em;"><div class='lg-row'>快論猶能勝昔年　句香筆底走雲烟　攬青直上城頭路　靠晚同攜郭外船</div>
<div class='lg-row'>掠盡一溪風色好　豁開空界月輪圓　山僧自笑波瀾窄　瀹茗頻添落澗泉</div>
</div></div>
<div class='div-other'><a id='mulu472' />
<p class='h3'>南澗和尚病起、招致，用蔣鹿長韻，即事奉贈</p><p class="byline"><span class='note-inline'>(仁和)</span>顧圤<span class='note-inline'>(山臣)</span></p>
<div class="lg regular" style="margin-left:0em;"><div class='lg-row'>谿回澗轉徑年年　隔竹新炊藥臼烟　荷法道人孱近骨　藏山屋子進如船</div>
<div class='lg-row'>事經刀刃遊來戲　響逐鼪貍話到圓　日月面門皆有佛　沙彌薦得供清泉</div>
</div></div>
<div class='div-other'><a id='mulu473' />
<p class='h3'>病後，喜山臣居士至，即韻奉答</p><p class="byline">釋通問</p>
<div class="lg regular" style="margin-left:0em;"><div class='lg-row'>住山豐儉過年年　播弄晴霞曉嶂烟　不受世情當面吐　慣撐湖海逆風船</div>
<div class='lg-row'>一番病骨安閒在　三到荒林語笑圓　莫怪待君空索索　得來新茗試新泉</div>
</div></div>
<div class='div-other'><a id='mulu474' />
<p class='h3'>入山看箬大師病，次韻</p><p class="byline"><span class='note-inline'>(金陵)</span>佘五化<span class='note-inline'>(周生)</span></p>
<div class="lg regular" style="margin-left:0em;"><div class='lg-row'>石鐫佛字想何年　我與君來洗舊烟　問道入山纔匝座　超方越澗不須船</div>
<div class='lg-row'>病窺關棙塵根破　痛劄機鋒照用圓　自是至人藏妙處　幾番殺活看龍泉</div>
</div></div>
<div class='div-other'><a id='mulu475' />
<p class='h3'>船居</p><p class="byline">釋通問</p>
<div class="lg regular" style="margin-left:0em;"><div class='lg-row'>錦段荷翻又一年　湖光十里織秋烟　人方病後清如鵠　山在晴時活似船</div>
<div class='lg-row'>語話未闌思正遠　月華生魄想初圓　山居道者承余意　趁曉新攜石厂泉</div>
</div>
<div class="lg regular" style="margin-left:0em;"><div class='lg-row'>休居謝眾是何年　臥老西泠一水烟　畫出好山秋夜雨　占全湖面晚開船</div>
<div class='lg-row'>枯柴骨格生來懶　活脫機關悟到圓　得似道人安養法　請看徹底不流泉</div>
</div></div>
<div class='div-other'><a id='mulu476' />
<p class='h3'>和箬大師湖舫見示</p><p class="byline">佘五化</p>
<div class="lg regular" style="margin-left:0em;"><div class='lg-row'>湖容山翠占多年　又值荷香弄晚烟　客去穿林輿似馬　人來借渡屋為船</div>
<div class='lg-row'>眼空紋水看成碧　耳接秋聲聽自圓　披拂玄風共酣嘯　枕流猶喜潄清泉</div>
</div></div>
<div class='div-other'><a id='mulu477' />
<p class='h3'>和南澗和尚養疴湖舫</p><p class="byline">顧圤</p>
<div class="lg regular" style="margin-left:0em;"><div class='lg-row'>風分麴院意當年　花氣翻為水際烟　女隊不留高士盼　宮中誰認相公船</div>
<div class='lg-row'>思來靜鷺聯拳立　息至遊魚啖影圓　此日波瀾原自大　維師百藥洗紅泉</div>
</div></div>
<div class='div-other'><a id='mulu478' />
<p class='h3'>次韻，呈箬大師，兼索山臣道人和</p><p class="byline">佘五化</p>
<div class="lg regular" style="margin-left:0em;"><div class='lg-row'>生亡日月死亡年　只此惺惺火裏烟　莫笑醉翁醒後醉　但看船子覆時船</div>
<div class='lg-row'>玄珠在澗千峰立　玉鏡當臺萬古圓　瞬目太空舒卷在　豈從寤寐擬黃泉</div>
</div></div>
<div class='div-other'><a id='mulu479' />
<p class='h3'>答周生道兄</p><p class="byline">顧圤</p>
<div class="lg regular" style="margin-left:0em;"><div class='lg-row'>尫尫求艾已三年　祗候寒灰一綫烟　句裏乞來焚筆硯　竿頭持去照舟船</div>
<div class='lg-row'>函牛鼎在聊烹大　比月規亡更製圓　不似櫪中悲老驥　數加鞭影決飛泉</div>
</div></div>
<div class='div-other'><a id='mulu480' />
<p class='h3'>湖舫呈箬大師、乞法語，兼和諸社兄</p><p class="byline"><span class='note-inline'>(武林)</span>湯之章<span class='note-inline'>(穉含)</span></p>
<div class="lg regular" style="margin-left:0em;"><div class='lg-row'>土面灰頭不記年　花無香豔火無烟　棒頭不悋頻錐劄　舟子何妨卻覆船</div>
<div class='lg-row'>映水霞紋千疊錦　當空皓月一輪圓　釣竿曾許垂鉤餌　潤我枯魚玉澗泉</div>
</div></div>
<div class='div-other'><a id='mulu481' />
<p class='h3'>答穉含居士</p><p class="byline">釋通問</p>
<div class="lg regular" style="margin-left:0em;"><div class='lg-row'>長夏渾如太古年　論深無語對爐烟　風光不異威音畔　願力須乘般若船</div>
<div class='lg-row'>一種狐疑猶未決　千岐差別豈能圓　金鱗莫戀鉤頭餌　躍起清流古澗泉</div>
</div></div>
<div class='div-other'><a id='mulu482' />
<p class='h3'>喜周生、穉含兩居士盟，賦贈</p><p class="byline">釋通問</p>
<div class="lg regular" style="margin-left:0em;"><div class='lg-row'>論交有道想當年　眼見塵囂滿面烟　指出鏡湖秋際月　打成剎海願深船</div>
<div class='lg-row'>雉潛山澤神猶王　驥老風雲夢未圓　今日病僧無一語　證明曾許九溪泉</div>
</div></div>
<div class='div-other'><a id='mulu483' />
<p class='h3'>喜觀周生、穉含兩兄盟</p><p class="byline">顧圤</p>
<div class="lg regular" style="margin-left:0em;"><div class='lg-row'>良如比玉貴豐年　目擊荒城半井烟　五百味因誰證草　六千兵氣自沈船</div>
<div class='lg-row'>方思努力春秋盛　適見同心水乳圓　讀至古交珍重語　令人清意在山泉</div>
</div></div>
<div class='div-other'><a id='mulu484' />
<p class='h3'>次韻，贈周生盟兄，兼呈箬大師</p><p class="byline">湯之章</p>
<div class="lg regular" style="margin-left:0em;"><div class='lg-row'>鏡湖風日小為年　短棹輕分浪裏烟　祖道自堪花作座　玄談何必藕如船</div>
<div class='lg-row'>雲開色相朝來現　月托禪心夜靜圓　此後得從文喜去　一瓢還飲德山泉</div>
</div></div>
<div class='div-other'><a id='mulu485' />
<p class='h3'>次韻，呈箬大師</p><p class="byline"><span class='note-inline'>(徑山)</span>成運</p>
<div class="lg regular" style="margin-left:0em;"><div class='lg-row'>玄風襲襲已經年　何幸明湖接瑞烟　碧水涌蓮呈法座　青山引石禮樓船</div>
<div class='lg-row'>龐翁得意機因徹　瞿老婆心願未圓　跛鼈每思求出甕　欲從古澗飲清泉</div>
</div></div>
<div class='div-other'><a id='mulu486' />
<p class='h3'>湖舫得晤箬和尚，次諸社兄韻</p><p class="byline">蔣韻</p>
<div class="lg regular" style="margin-left:0em;"><div class='lg-row'>秋日猶長似小年　病中藥餌只雲烟　獨支拄杖追游侶　不著袈裟坐釣船</div>
<div class='lg-row'>蓮社初開弛酒戒　遠公接引寓機圓　且休敗興來餘子　把盞高論第幾泉</div>
</div></div>
<div class='div-other'><a id='mulu487' />
<p class='h3'>同聖翼道兄參箬和尚，因讀唱和詩，次韻</p><p class="byline">茹師張</p>
<div class="lg regular" style="margin-left:0em;"><div class='lg-row'>不愧相逢是老年　祗應自愧未逢烟　滌塵偕入南山寺　領法如乘到岸船</div>
<div class='lg-row'>幽境似宜人與靜　清秋況值月初圓　茲遊頗覺師歡喜　滌茗頻煩汲澗泉</div>
</div>
<div class="lg regular" style="margin-left:0em;"><div class='lg-row'>清話能消永日年　還期擊楫掃烽烟　不慚短褐張蓬牖　肯負長風破浪船</div>
<div class='lg-row'>三寸舌存中未冷　一腔血在願終圓　悲歌漫作牢騷意　且飲清涼南澗泉</div>
</div></div>
<div class='div-other'><a id='mulu488' />
<p class='h3'>次韻和穉含盟弟</p><p class="byline">佘五化</p>
<div class="lg regular" style="margin-left:0em;"><div class='lg-row'>同乳多生五百年　記曾列譜上凌烟　鵬圖纔快談傾蓋　牛耳旋盟願海船</div>
<div class='lg-row'>君悟空華能自了　我隨波浪且如圓　攢眉縱我[拚-ㄙ+ㄊ]心醉　總是曹溪一滴泉</div>
</div></div>
<div class='div-other'><a id='mulu489' />
<p class='h3'>承箬大師法語開示，呈偈謝誨</p><p class="byline">湯之章</p>
<div class="lg regular" style="margin-left:0em;"><div class='lg-row'>抱卵雞棲已有年　如何鼻孔竟無烟　從前未解曹溪水　今日還乘般若船</div>
<div class='lg-row'>一種疑根言下斷　萬般差別見中圓　理安獅吼真奇特　信口長流法雨泉</div>
</div></div>
<div class='div-other'><a id='mulu490' />
<p class='h3'>訪箬和尚湖舫不值，和韻</p><p class="byline"><span class='note-inline'>(松陵)</span>沈自駉<span class='note-inline'>(君牧)</span></p>
<div class="lg regular" style="margin-left:0em;"><div class='lg-row'>何事如瘖三十年　翠微深處臥寒烟　趨來未聽深公法　去後遙瞻太乙船</div>
<div class='lg-row'>寶鏡出山空萬象　秋湖印月恰三圓　紅塵也自無塵擾　遇水何殊法雨泉</div>
</div></div>
<div class='div-other'><a id='mulu491' />
<p class='h3'>箬和尚舟中，喜遇舊知佘周老</p>
<div class="lg regular" style="margin-left:0em;"><div class='lg-row'>兵事無談已十年　驚心江北盡烽烟　難消舊恨千秋史　閒卻長風萬里船</div>
<div class='lg-row'>獨跨錦韉隄上飲　靜看塔影日中圓　將星已化菩提樹　辛苦猶存青澗泉</div>
</div></div>
<div class='div-other'><a id='mulu492' />
<p class='h3'>箬大師養疴湖舫，俊力疾隨之，因和韻</p><p class="byline"><span class='note-inline'>(武林)</span>湯明俊</p>
<div class="lg regular" style="margin-left:0em;"><div class='lg-row'>岐黃饒舌已年年　三昧將沈火裏烟　得遇渡人明自渡　也知船子不須船</div>
<div class='lg-row'>秋聲到樹山山徹　朗月當空處處圓　一葉蓮舟藏古佛　肯容遊子吸清泉</div>
</div></div>
<div class='div-other'><a id='mulu493' />
<p class='h3'>病中聞穉含同諸法友集箬大師湖舫，次韻</p><p class="byline">黃通</p>
<div class="lg regular" style="margin-left:0em;"><div class='lg-row'>不獲隨參遣病年　卻從枕上想雲烟　一杯法雨傾心酒　十里荷風繞面船</div>
<div class='lg-row'>濟己濟人投水合　為文為武自珠圓　共成勝事詞章好　新月娟娟已映泉</div>
</div></div>
<div class='div-other'><a id='mulu494' />
<p class='h3'>奉酬箬庵大師</p><p class="byline">佘五化</p><p style="margin-left:0em;text-indent:2em">庚辰冬，杭州太守劉雪濤偕杭紳徐大玉、太史錢亢子、進士方子凡孝廉諸公及余，敦請理安寺箬庵和尚住古靈峰寺。秋日寄偈，步韻以答。</p>

<div class="lg regular" style="margin-left:0em;"><div class='lg-row'>泥水何嫌入世深　橫身負荷到叢林　檀那共幸新香火　方丈重宏古佛心</div>
<div class='lg-row'>伏虎遺禪潺誦韻　聽泉老樹尚垂陰　願師兩足尊嘗住　南北山雲樂有岑</div>
</div>
<div class="lg regular" style="margin-left:0em;"><div class='lg-row'>機鋒半露莫言深　一派傳流自少林　異類入頭呈隻手　同生出世見孤心</div>
<div class='lg-row'>香幢正印螺山月　筇杖還分芝隖陰　孰為因緣來震旦　何嫌調御育靈岑</div>
</div></div>
<div class='div-other'><a id='mulu495' /><p class="byline">佘五化</p>
<div class='div-other'><a id='mulu496' /><p style="margin-left:0em;text-indent:2em">戊寅冬，抱病訪箬庵大師，師謂「且住庵可坐談，為居士砭」。遂與登，留連不忍下，乃移榻同臥。但見虛空接斗，俯仰依雲，神情至此恍然有羽化丹邱之想。無論宿病俱瘳，而平昔俗胎凡骨脫落殆盡。喜知交之非易得，良時以難逢。聊用紀年，非敢言韻。</p>
</div>
<div class='div-other'><a id='mulu497' />
<div class="lg regular" style="margin-left:0em;"><div class='lg-row'>層樓何事起空中　指下天台路可通　大鏡開光三浙水　羣螺應響七星豅</div>
<div class='lg-row'>無言坐對渾天籟　有意行看只太空　長嘯幾回千澗轉　靈山息息有仙風</div>
</div></div>
<div class='div-other'><a id='mulu498' />
<p class='h4'>其二</p>
<div class="lg regular" style="margin-left:0em;"><div class='lg-row'>烘梅隈暖覺非冬　盈耳奔花鬥亂峰　陽氣掀翻隨物轉　微軀磊落任時慵</div>
<div class='lg-row'>白雲封緘宵鎖　青火檠牀印曉鐘　幽況同參無可述　稜稜眉戟晤心宗</div>
</div></div>
<div class='div-other'><a id='mulu499' />
<p class='h4'>其三</p>
<div class="lg regular" style="margin-left:0em;"><div class='lg-row'>到此分明離垢幢　猶餘九曲照三江　俗襟未滌無非獨　寶劍纔磷若有雙</div>
<div class='lg-row'>翠壁寒梅憐作伴　黃花白雪笑同腔　平生自為山中足　居士如今孰可龐</div>
</div></div>
<div class='div-other'><a id='mulu500' />
<p class='h4'>其四</p>
<div class="lg regular" style="margin-left:0em;"><div class='lg-row'>路從木末轉登奇　樓挂山腰亦險巇　日聽松濤年潄月　時瞻潮水日浮曦</div>
<div class='lg-row'>虎林古澗原存跡　燕聚新巢始有基　漫道誅榛開土事　移龍蹴虎有吾師</div>
</div></div>
<div class='div-other'><a id='mulu501' />
<p class='h4'>其五</p>
<div class="lg regular" style="margin-left:0em;"><div class='lg-row'>連宿層樓意欲飛　卻從東竇待朝晞　林禽噪曙驚鐘亂　寺犬投村聽版歸</div>
<div class='lg-row'>紅日突江堪我傍　白雲出岫許誰依　泠然禦寇行何限　自有尻輪與世違</div>
</div></div>
<div class='div-other'><a id='mulu502' />
<p class='h4'>其六</p>
<div class="lg regular" style="margin-left:0em;"><div class='lg-row'>瀰空玉壘逼樓居　一片寒光射太虛　茶竈有烟堆榾柮　禪牀無絮繞詩書</div>
<div class='lg-row'>饑烏下食窺殘鼎　老衲尋蔬拄凍鋤　徹夜已知年歲穩　窮蒼切勿再饒餘</div>
</div></div>
<div class='div-other'><a id='mulu503' />
<p class='h4'>其七</p>
<div class="lg regular" style="margin-left:0em;"><div class='lg-row'>逃從世外覓康娛　贏得閒身樂海隅　行遘鳥巢留欲醉　坐隨虎侍應祥符</div>
<div class='lg-row'>化人入夢傳圖說　山鬼崩巖貢石玗　且住知己真止止　阿誰又共應窗呼</div>
</div></div>
<div class='div-other'><a id='mulu504' />
<p class='h4'>其八</p>
<div class="lg regular" style="margin-left:0em;"><div class='lg-row'>有山具茨可幽棲　為訪元公七聖迷　適興豈緣登壁立　乘雲自可跴丹梯</div>
<div class='lg-row'>夕暉穿樹藏螢火　瀑布飛泉露白霓　玉蘊此中稱有士　當知法寶應曹溪</div>
</div></div>
<div class='div-other'><a id='mulu505' />
<p class='h4'>其九</p>
<div class="lg regular" style="margin-left:0em;"><div class='lg-row'>窗開靄靄接雲階　滿目江山寫壯懷　十日住龕知自洗　連朝行樂死隨埋</div>
<div class='lg-row'>休論吳越分襟帶　漫指禪宗覓草鞋　空色一時天外看　無生祗有臥高齋</div>
</div></div>
<div class='div-other'><a id='mulu506' />
<p class='h4'>其十</p>
<div class="lg regular" style="margin-left:0em;"><div class='lg-row'>有仙長愛白雲隈　建閣嶙峋淑氣回　宿向天樞牛斗近　聞隨地籟木魚廻</div>
<div class='lg-row'>諸峰露頂餘螺翠　幾布泉聲競吼雷　舉首漫疑雲墅外　一輪古月正當臺</div>
</div></div></div>
<div class='div-other'><a id='mulu507' />
<p class='h3'>贈箬庵和尚</p><p class="byline">佘五化</p><p style="margin-left:0em;text-indent:0em;" class="lg-abnormal"><div class='lg-row'>氣抱世清　興表高天廓　素胸誠亢亢　幽懷乃落落　雄知每骯髒　雌守甘寂寞</div>
<div class='lg-row'>本志湛怒鵬　古貌肖癯鶴　畏罍頻尸祝　姑射羨綽約</div>
<div class='lg-row'>賦傲指黃花　題菴住青篛　鷾鴯淡龕居　鵾鶂超網縛</div>
<div class='lg-row'>詎謂遽唏噓　從來重然諾　磬山巨手眼　臨濟大作略</div>
<div class='lg-row'>佛石在微塵　江山來快閣　靈峰際烟雲　光輝生舟壑</div>
<div class='lg-row'>往來寓兩山　不數曹溪樂</div>
</p></div>
<div class='div-other'><a id='mulu508' />
<p class='h3'>辛未秋日偕李世初遊十八澗，次韻</p><p class="byline">佘五化</p>
<div class="lg regular" style="margin-left:0em;"><div class='lg-row'>藏山於澤也真奇　峰斷岑連勢若披　溪水曲奔鳴復咽　澗雲飄亂合還離</div>
<div class='lg-row'>黃花笑客澶漫綻　赤日穿林荏苒馳　為問此中含韞事　分明婆鏡一靈芝</div>
</div></div>
<div class='div-other'><a id='mulu509' />
<p class='h3'>登符夢閣，次韻</p>
<div class="lg regular" style="margin-left:0em;"><div class='lg-row'>結閣懸巖亦甚巍　開關虛白炯塵微　環吳一邐連山足　限越三廻帶水衣</div>
<div class='lg-row'>撫壁下聽隨澗落　凌空遐思和雲飛　無端境際因心滿　大地山河作總歸</div>
</div></div>
<div class='div-other'><a id='mulu510' />
<p class='h3'>遊理安寺</p><p class="byline"><span class='note-inline'>(太倉)</span>釋方璿<span class='note-inline'>(睿石)</span></p>
<div class="lg regular" style="margin-left:0em;"><div class='lg-row'>萬木深藏寺　招尋過石橋　亂泉奔澗壑　清磬落江潮　佛像遺唐代　龍碑勒宋朝</div>
<div class='lg-row'>松巔登且住　放眼海天遙</div>
</div></div>
<div class='div-other'><a id='mulu511' />
<p class='h3'>悼箬庵法兄和尚</p><p class="byline">釋通琇<span class='note-inline'>(玉琳)</span></p><p style="margin-left:0em;text-indent:0em;" class="lg-abnormal"><div class='lg-row'>風穴淚多誰告語　雲庵慮切自嗟吁　攀蘿直上千峰頂　火種深埋面壁趺</div>
</p></div>
<div class='div-other'><a id='mulu512' />
<p class='h3'>理安寺</p><p class="byline"><span class='note-inline'>(秀水)</span>朱彝尊<span class='note-inline'>(竹垞)</span></p><p style="margin-left:0em;text-indent:0em;" class="lg-abnormal"><div class='lg-row'>三家村裏人靜　獨木橋邊路叉　竹響驚回鼬鼠　泉香流出松花</div>
</p></div>
<div class='div-other'><a id='mulu513' />
<p class='h3'>遊理安寺</p><p class="byline"><span class='note-inline'>(錢唐)</span>章式九<span class='note-inline'>(日躋)</span></p>
<div class="lg regular" style="margin-left:0em;"><div class='lg-row'>放跡同麋鹿　乘幽入理安　杖危疑壁　澗折瀉飛湍　傑閣蒼松頂　香林古佛壇</div>
<div class='lg-row'>一帆窗外落　暮色越江寒</div>
</div></div>
<div class='div-other'><a id='mulu514' />
<p class='h3'>贈濟水和尚</p>
<div class="lg regular" style="margin-left:0em;"><div class='lg-row'>眾響出山谷　溪流靜不聞　紅塵消日月　青氣老松雲　禪定飛泉雨　機忘話夕曛</div>
<div class='lg-row'>吾師無著意　世界此中分</div>
</div></div>
<div class='div-other'><a id='mulu515' />
<p class='h3'>訪梅谷和尚不遇，宿南澗寺有懷</p><p class="byline">釋大汕<span class='note-inline'>(石濂)</span></p>
<div class="lg regular" style="margin-left:0em;"><div class='lg-row'>入門未見鼓瑤琴　冷落蒼蘿滿地陰　古寺寒雲孤客夢　空潭明月故人心</div>
<div class='lg-row'>猿飛壁窺孫確　鶴立高枝憶道林　一夜泉聲來枕上　不知何處可追尋</div>
</div></div>
<div class='div-other'><a id='mulu516' />
<p class='h3'>南澗坐月</p>
<div class="lg regular" style="margin-left:0em;"><div class='lg-row'>寂寂重巖裏　秋心對碧光　水虛潭化月　雲盡樹含霜　宿鳥依山翠　流泉引石涼</div>
<div class='lg-row'>不知諸品靜　清露滴茅堂</div>
</div></div>
<div class='div-other'><a id='mulu517' />
<p class='h3'>喜箬庵和尚應劉郡伯請，出住靈峰</p><p class="byline">釋本豫<span class='note-inline'>(林臯)</span></p><p style="margin-left:0em;text-indent:0em;" class="lg-abnormal"><div class='lg-row'>高提祖印壓諸方　覿面相承孰可當　七尺烏藤揮抹處　放回木馬驟春芳</div>
</p></div>
<div class='div-other'><a id='mulu518' />
<p class='h3'>再覲堂頭笠翁師叔，賦此呈電將圖久侍座下</p><p class="byline">釋智瑤</p>
<div class="lg regular" style="margin-left:0em;"><div class='lg-row'>雙眉如舊不干懷　歲月空增滿面堆　長髮土音師莫哂　芒鞋布衲我重來</div>
<div class='lg-row'>禹門雖攫滔天浪　湖上殊驚動地雷　一榻肯容橫座右　從今懶更出山隈</div>
</div></div>
<div class='div-other'><a id='mulu519' />
<p class='h3'>同印持，子蔣、子岸昆季，十八澗訪佛日禪師四首</p><p class="byline"><span class='note-inline'>(吉水)</span>李元鼎<span class='note-inline'>(梅公)</span></p>
<div class="lg regular" style="margin-left:0em;"><div class='lg-row'>曲折南峰束　廻環古澗流　但疑來梵磬　尚似隔林丘　葉響秋聲迫　嵐明雨氣浮</div>
<div class='lg-row'>行行豺虎迹　彌望欲成愁</div>
</div>
<div class="lg regular" style="margin-left:0em;"><div class='lg-row'>漸入無人地　嵐光罨幾層　尋流依鳥渡　取境共猿登　老寺新危閣　懸巖隱定僧</div>
<div class='lg-row'>叩關纔一到　彷彿記來曾</div>
</div>
<div class="lg regular" style="margin-left:0em;"><div class='lg-row'>一榻坐袈裟　棲遲度歲華　誅茅恢古殿　卓錫引流霞　短髮梳雲白　長吟掠照斜</div>
<div class='lg-row'>虎溪曾過否　槭槭響巖花</div>
</div>
<div class="lg regular" style="margin-left:0em;"><div class='lg-row'>已覺幽閒甚　還言有靜棲　捫蘿窺閣遠　支竹俯雲低　林缺江流見　山空木影齊</div>
<div class='lg-row'>寥寥人外世　但恐再來迷</div>
</div></div>
<div class='div-other'><a id='mulu520' />
<p class='h3'>自雲棲回，道經理安寺，遇夢庵上人，同尋諸勝，晚至龍井作</p><p class="byline"><span class='note-inline'>(興化)</span>李柟<span class='note-inline'>(木叔)</span></p><p style="margin-left:0em;text-indent:0em;" class="lg-abnormal"><div class='lg-row'>周覽雲林勝　招尋石徑偏　溪流明浩浩　澗水響濺濺<span class='note-inline'>(寺旁為九溪十八澗)</span></div>
<div class='lg-row'>松竹禽聲亂　烟嵐梵語傳　舊遊誠倉卒　重到故遷延</div>
<div class='lg-row'>倩筆憑王令　吟詩得皎然<span class='note-inline'>(于一代予錄詩於壁，適夢庵至。)</span>　盤廻濃蔭裏　指點翠微顛</div>
<div class='lg-row'>丈室拈花像　層崖法雨泉<span class='note-inline'>(寺有微笑堂、法雨泉)</span>　諸峰大人下<span class='note-inline'>(大人峰名)</span>　曲澗小樓前</div>
<div class='lg-row'>吳越至此斷　江山望復連　匡廬話春曉<span class='note-inline'>(夢庵為予言匡廬之勝)</span>螺髻想秋天<span class='note-inline'>(寺有螺髻峰，春半、秋分日月出，正當峰尖。)</span></div>
<div class='lg-row'>茗椀溪囊出　詩瓢瘦杖懸</div>
<div class='lg-row'>虎溪君忽過　龍井客爭先　雲石清泉映　風篁夕照妍</div>
<div class='lg-row'>池開真是鉢　峰好信如蓮<span class='note-inline'>(龍井旁有片雲石、風篁嶺、鉢池庵、蓮花峰諸勝。)</span></div>
<div class='lg-row'>游屐逢初地　回橈憶法筵　辨才飛錫處　有客愛逃禪</div>
</p></div>
<div class='div-other'><a id='mulu521' />
<p class='h3'>理安寺</p><p style="margin-left:0em;text-indent:0em;" class="lg-abnormal"><div class='lg-row'>清溪碧澗水淙淙　疊嶂廻峰路幾重　日落招提尋不見　萬松深處一聲鐘</div>
</p></div>
<div class='div-other'><a id='mulu522' />
<p class='h3'>且住庵</p><p style="margin-left:0em;text-indent:0em;" class="lg-abnormal"><div class='lg-row'>大江三折敞層簷　勝須知美不兼　春半秋分明月上　正當螺髻好峰尖</div>
</p></div>
<div class='div-other'><a id='mulu523' />
<p class='h3'>法雨泉</p><p style="margin-left:0em;text-indent:0em;" class="lg-abnormal"><div class='lg-row'>如盤怪石自孤懸　滴澑休誇地涌泉　不斷明珠飄個個　風前有意作潺湲</div>
</p></div>
<div class='div-other'><a id='mulu524' />
<p class='h3'>理安寺</p>
<div class="lg regular" style="margin-left:0em;"><div class='lg-row'>導客來遊此　寧辭道路賒　沿溪峰歷亂　近寺樹交加　烟起知炊飯　泉甘欲試茶</div>
<div class='lg-row'>層巔嗟未到　陣陣落歸鴉</div>
</div></div>
<div class='div-other'><a id='mulu525' />
<p class='h3'>理安寺前亭子</p>
<div class="lg regular" style="margin-left:0em;"><div class='lg-row'>初到幽巖裏　拂塵尋舊詩　三人名隱躍　獨客意淒其　聚散何嘗定　忙閒各自差</div>
<div class='lg-row'>上公頻顧問　可許似前時<span class='note-inline'>(乙丑，余同黎于一、解日初、家蒼助題詩亭上。今讀舊詩，多存亡聚散之感。己卯南巡，余同京江相國扈蹕遊此。今相國日侍左右，余猶乘暇一遊也。)</span></div>
</div></div>
<div class='div-other'><a id='mulu526' />
<p class='h3'>呈理安和尚</p><p class="byline"><span class='note-inline'>(吳江)</span>潘耒<span class='note-inline'>(次耕)</span></p>
<div class="lg regular" style="margin-left:0em;"><div class='lg-row'>坐斷東吳八九峰　還來祖席闡宗風　醫王應病藥隨手　老將行邊兵在胸</div>
<div class='lg-row'>澗路撥開雲片白　海門迸出日輪紅　朝來一喝如雷震　贏得千山盡耳聾</div>
</div></div>
<div class='div-other'><a id='mulu527' />
<p class='h3'>南澗六詠</p><p class="byline"><span class='note-inline'>(平湖)</span>釋元璟<span class='note-inline'>(借山)</span></p><p style="margin-left:0em;text-indent:0em;" class="lg-abnormal"><div class='lg-row'>跳珠懸竇碧花鮮　點滴聲從石罅穿　顧我軍持亦瀟灑　重來洗耳十三年<span class='note-inline'>(法雨泉)</span></div>
</p><p style="margin-left:0em;text-indent:0em;" class="lg-abnormal"><div class='lg-row'>巍然一髻出雲松　日日開簾挹笑容　若使青蓮當日見　不輕許可敬亭峰<span class='note-inline'>(螺髻峰)</span></div>
</p><p style="margin-left:0em;text-indent:0em;" class="lg-abnormal"><div class='lg-row'>層層貝葉大波瀾　繞案千峰滴翠寒　假我客中閒歲月　添香換茗盡情看<span class='note-inline'>(藏經樓)</span></div>
</p><p style="margin-left:0em;text-indent:0em;" class="lg-abnormal"><div class='lg-row'>嶄然青壁閣玲瓏　自是飛仙結搆工　多少癡人符夢夢　我來笑破白雲中<span class='note-inline'>(符夢閣)</span></div>
</p><p style="margin-left:0em;text-indent:0em;" class="lg-abnormal"><div class='lg-row'>抹黛塗丹丈六身　坐空劫習歷窮塵　愁來落落與之語　可作忘年一故人<span class='note-inline'>(佛日巖)</span></div>
</p><p style="margin-left:0em;text-indent:0em;" class="lg-abnormal"><div class='lg-row'>千章嘉木晝陰陰　九折溪聲瀉玉琴　幾度倚筇同鶴立　空香寒翠滿衣襟<span class='note-inline'>(九溪橋)</span></div>
</p></div>
<div class='div-other'><a id='mulu528' />
<p class='h3'>謁迦陵和尚</p><p class="byline"><span class='note-inline'>(南屏)</span>釋篆玉<span class='note-inline'>(嶺雲)</span></p>
<div class="lg regular" style="margin-left:0em;"><div class='lg-row'>伏虎開山後　吾師喜再興　國中惟一衲　眼裏已無僧　不是尋邱壑　來求斷葛藤</div>
<div class='lg-row'>問余因地上　還著草鞋曾</div>
</div></div>
<div class='div-other'><a id='mulu529' />
<p class='h3'>夏日同金觀察<span class='note-inline'>(志章)</span>、丁處士<span class='note-inline'>(敬)</span>過理安</p>
<div class="lg regular" style="margin-left:0em;"><div class='lg-row'>澗流屈曲遠相迎　耳底塵緣被洗清　纔到寺門逢梵放　忽聞人語出松聲</div>
<div class='lg-row'>山青如對畫圖展　竹影閒隨拄杖行　苔徑無泥沙轉白　茲游難得夏初晴</div>
</div></div>
<div class='div-other'><a id='mulu530' />
<p class='h3'>理安寺</p><p class="byline"><span class='note-inline'>(仁和)</span>邱峻<span class='note-inline'>(晴巖)</span></p><p style="margin-left:0em;text-indent:0em;" class="lg-abnormal"><div class='lg-row'>危巖陡立款天牖　剛風怒下萬松吼　餘峰嶄崱排烟空　蛟蟠虎踞蹲髯叟</div>
<div class='lg-row'>大紳屈折挂山腰　飛珠跳沫匯清瀏　潺潺繞耳瀉銀川　澗區十八溪分九</div>
<div class='lg-row'>山靈愛聽魚子聲　默驅五丁平曲岰</div>
<div class='lg-row'>寶慶之際結精廬　喃喃梵唱僧皆偶　炎涼閱歷二百餘　洪波衝潰嗟烏有</div>
<div class='lg-row'>契靈開士佛石來　枯鍊團茅洗凡垢</div>
<div class='lg-row'>天笠迦陵踵繼之　摶獅馴象精神抖　九天飛翰五雲蟠　大千佛子皆合手</div>
<div class='lg-row'>南朝三百半荒烟　此寺獨居紺殿右</div>
<div class='lg-row'>縱由赤足闡宗風　鐘奇鬱秀亦天授　我來春山螺髻新　高枝處處鳴鵶舅</div>
<div class='lg-row'>落花浮水暗生香　輕鯈咂荇齊昻首　天生殊境瞬不遑　鼕鼕鼓又迎予久</div>
<div class='lg-row'>入門小憩喧囂　但聞隔竹<span class='corr'>敲</span>茶臼</div>
<div class='lg-row'>道人為我設伊蒲　山菘菽乳烹盈缶　世間淡澹足天機　案頭薄味耐咀口</div>
<div class='lg-row'>虛堂清話日下舂　欲去不去如掣肘</div>
<div class='lg-row'>開簾栩栩微風生　等閒豈與人消受　我溯開山轉眼今　具間變幻等蒼狗</div>
<div class='lg-row'>惟有空山泉日流　為問昔與今殊否</div>
</p></div>
<div class='div-other'><a id='mulu531' />
<p class='h3'>理安寺</p><p class="byline"><span class='note-inline'>(長白)</span>舒瞻<span class='note-inline'>(雲亭)</span></p>
<div class="lg regular" style="margin-left:0em;"><div class='lg-row'>乍入招提境　迢迢碧蘚痕　斷橋秋水渡　破屋夕陽村　竹密綠藏寺　山深青到門</div>
<div class='lg-row'>木樨香滿路　無隱亦無言</div>
</div></div>
<div class='div-other'><a id='mulu532' />
<p class='h3'>西湖漁唱</p><p class="byline"><span class='note-inline'>(海寧)</span>許承祖<span class='note-inline'>(繩武)</span></p><p style="margin-left:0em;text-indent:0em;" class="lg-abnormal"><div class='lg-row'>松篁密翳隱禪林　石級層層一徑深　梵靜鐘魚馴虎跡　溪喧風雨戰龍吟<span class='note-inline'>(理安寺)</span></div>
</p><p style="margin-left:0em;text-indent:0em;" class="lg-abnormal"><div class='lg-row'>靜裏能通一指禪　嵓前寂歷滴寒泉　不知數徧摩醯雨　消盡爐中幾篆烟<span class='note-inline'>(法雨泉)</span></div>
</p><p style="margin-left:0em;text-indent:0em;" class="lg-abnormal"><div class='lg-row'>涌泉勝蹟比崑崙　溪澗朝宗赴海門　萬國嵩呼瞻寶翰　七峰環拱一峰尊<span class='note-inline'>(大人峰)</span></div>
</p><p style="margin-left:0em;text-indent:0em;" class="lg-abnormal"><div class='lg-row'>志逢慧力契靈勳　山色溪聲幻見聞　說法點頭到頑石　也教合掌對慈雲<span class='note-inline'>(合掌巖)</span></div>
</p><p style="margin-left:0em;text-indent:0em;" class="lg-abnormal"><div class='lg-row'>四繞烟霞似化城　靈區古剎憶佳名　空餘興廢無窮感　剩有殘鐘發舊聲<span class='note-inline'>(宏法寺址)</span></div>
</p></div>
<div class='div-other'><a id='mulu533' />
<p class='h3'></p><p style="margin-left:0em;text-indent:2em">八月二十五日，愚谷招同畕農游九溪十八澗，憩理安寺，雨，宿石屋山樓，分韻得月字。共成五十四韻。</p>
<p class="byline"><span class='note-inline'>(仁和)</span>龔翔麟<span class='note-inline'>(蘅圃)</span></p><p style="margin-left:0em;text-indent:0em;" class="lg-abnormal"><div class='lg-row'>天生我閒人　置之山水窟　山容秋最好　萬朶青滑笏　摒擋裹衣糧　入山住一月</div>
<div class='lg-row'>誰料雨作祟　連旬不肯歇　街淖一尺泥　㶁㶁雙髁沒</div>
<div class='lg-row'>瑟縮窘閉門　有足若被刖　兩日頗弄晴　愁雲暫時揭</div>
<div class='lg-row'>良友折簡招　質明探[山*窟]屼　聞呼那待速　披星扣山閥</div>
<div class='lg-row'>主人方下牀　面垢腳不襪　未卜游所向　出門太倉卒</div>
<div class='lg-row'>且窮山一面　決意向南發　小雨止復零　磴路淨且滑　洞先水樂探　嶺繼楊梅伐</div>
<div class='lg-row'>登頓竭趾踵　迨遝躪藆藅　導僧奔而殿　輿丁喘方蹶</div>
<div class='lg-row'>我乏濟勝具　有杖手中搰　愈入愈深窅　細路趨一髮</div>
<div class='lg-row'>側讓樵擔過　聳避牧騎突　摩肩箐蒙茸　劈面石凹凸</div>
<div class='lg-row'>松篁繚烟雲　陰晴蕩蓬勃　密訝施步障　森儼臿戟鉞</div>
<div class='lg-row'>交枝礙衣帽　鉤罣掌頻㨡　淙淙百道泉　隱現勢飄忽　龍攫迸磛碞　蛇行入林樾</div>
<div class='lg-row'>鴉軋轉繰車　砰訇走霆颰　目接不暇瞬　耳煩徒覺[耳*骨]</div>
<div class='lg-row'>身落杳靄間　頓疑蛻凡骨　徑欲上蓮花　坐受羣靈謁</div>
<div class='lg-row'>聞鐘得禪關　渡彴認殘楬　松巔閣小坐　足力憩[跳-兆+戾]䠈</div>
<div class='lg-row'>窈窕螺髻峰　逼人來咄咄　壁捫恐遭虎　巢攀定驚鶻</div>
<div class='lg-row'>許子奮欲前　遏之意頗艴　萬事貴留餘　有興安可竭　颯颯悲風生　昏霧塞塵[土*孛]</div>
<div class='lg-row'>徑黑彳亍艱　在輿轉臲卼　歸至青豆房　心魂尚怳惚</div>
<div class='lg-row'>琉璃火青熒　瓦鉢香馧馞　濁醪煗腳痛　清泉澆吻暍</div>
<div class='lg-row'>一飽無多求　山中富筍蕨　行廚毋乃奢　羅列飣肴核</div>
<div class='lg-row'>山僧亦多事　堆槃佐餅餑　大嚼戛饞扠　攤飯快一寣</div>
<div class='lg-row'>四壁亂聒蟲　啾類嘲訐　夜半風雨作　澒洞山欲拔　游真賺秦關　機失詎能越</div>
<div class='lg-row'>快意謝山靈　頌莫罄揚扢　二妙詩中豪　氣足吞滄浡</div>
<div class='lg-row'>盤空鬥硬語　貼妥兼奡兀　而我徒支頤　口中生石闕</div>
<div class='lg-row'>敏銳賦已定　不覺喟然曰　敢謝石鼎聯　願領金谷罰</div>
<div class='lg-row'>急走浴鵠灣　烟中呼艒[舟*突]</div>
</p></div>
<div class='div-other'><a id='mulu534' />
<p class='h3'>十月七日重游理安寺</p><p style="margin-left:0em;text-indent:0em;" class="lg-abnormal"><div class='lg-row'>湖山最勝處　十八澗九溪　移步景隨變　引人窮攀躋　峽束徑忽　泉聲指途迷</div>
<div class='lg-row'>層層青蓮花　包裹古招提　前游悔草草　到此日已西</div>
<div class='lg-row'>一登松巔閣　頗詡得端倪　詎知領眾妙　蘿月樓始奇</div>
<div class='lg-row'>憑闌一送目　髥許不我欺<span class='note-inline'>(畕農極言蘿月之勝)</span>　烟鬟壓霧鬢　駢列羣蛾眉</div>
<div class='lg-row'>紛紅與駭綠　萬象爭妍媸　百日看不厭　坐享妬老緇</div>
<div class='lg-row'>下樓復上樓　筋力忘其疲　法堂兩堵壁　水墨含華滋</div>
<div class='lg-row'>緬懷楊龍友　興酣落筆時　那計七十年　神物猶呵持</div>
<div class='lg-row'>咄哉法雨泉　佛石老濬之　滴不舍晝夜　旱潦無盈虧　何勿宏佛力　移此潤畬菑</div>
<div class='lg-row'>錢塘十萬　庶免凶歲飢　縛關跨南澗　獨石危橋支</div>
<div class='lg-row'>僧送客止此　竟返不致辭　而我步屢卻　回睇有所思</div>
<div class='lg-row'>雖結山水緣　終非邱壑姿　身已入仙源　俄頃仍乖離</div>
<div class='lg-row'>誓當逃塵網　長往采朮芝　山靈為證盟　食言考此詩</div>
</p></div>
<div class='div-other'><a id='mulu535' />
<p class='h3'>理安寺</p><p class="byline"><span class='note-inline'>(錢塘)</span>厲鶚<span class='note-inline'>(太鴻)</span></p>
<div class="lg regular" style="margin-left:0em;"><div class='lg-row'>老禪伏虎處　遺跡在澗西　巖翠多冷光　竹禽無驚啼　僧樓滿落葉　幽思窮攀躋</div>
<div class='lg-row'>穿林日墮規　泉咽風淒淒</div>
</div></div>
<div class='div-other'><a id='mulu536' />
<p class='h3'>同人遊理安山，訪佛石和尚于松巔閣，分賦得遇字，卻贈</p><p class="byline">釋明水<span class='note-inline'>(涵于)</span></p><p style="margin-left:0em;text-indent:0em;" class="lg-abnormal"><div class='lg-row'>春霽眾象佳　良友欣乍遇　偶來登松巔　憩作小常住　老佛動詩懷　止客未可去</div>
<div class='lg-row'>殘梅影猶芬　幽鳥聲在樹　好讀溪山圖　更參風月句</div>
<div class='lg-row'>與君成二老　各得個中趣　人生苦拘牽　榛棘閡敗絮</div>
<div class='lg-row'>白日可笑人　而吾忽干怒　將欲逃蓬瀛　海決不可渡</div>
<div class='lg-row'>用拙我法孤　戾時應可懼　賴有青松交　披豁見情素</div>
<div class='lg-row'>眷眷理歸筇　澗南山色暮</div>
</p></div>
<div class='div-other'><a id='mulu537' />
<p class='h3'>曉入理安山，訪智公方丈</p><p style="margin-left:0em;text-indent:0em;" class="lg-abnormal"><div class='lg-row'>行盡西湖西復西　望中清曉入林棲　侵人嵐翠渾頭冷　落杖霜華滿袖攜</div>
<div class='lg-row'>問法爾時懷舊雨<span class='note-inline'>(予自丁卯至壬申，數訪佛石法兄，論禪于此。)</span>　看山今日愛新題<span class='note-inline'>(智公出艮山詩稿示予)</span></div>
<div class='lg-row'>二非閣上聊茶話　石磬聲高仗力齊</div>
</p></div>
<div class='div-other'><a id='mulu538' />
<p class='h3'>甲戌秋日同沈鵬游理安寺，贈嘯亭上人</p><p class="byline"><span class='note-inline'>(錢塘)</span>嚴誠<span class='note-inline'>(力闇)</span></p>
<div class="lg regular" style="margin-left:0em;"><div class='lg-row'>已公詩法好　見面不尋常　為設伊蒲饌　因來青豆房　萬峰參岫色　一鳥破溪光</div>
<div class='lg-row'>欲結三生契　團瓢學坐忘</div>
</div></div>
<div class='div-other'><a id='mulu539' />
<p class='h3'>同作</p><p class="byline"><span class='note-inline'>(錢塘)</span>沈鵬<span class='note-inline'>(振飛)</span></p>
<div class="lg regular" style="margin-left:0em;"><div class='lg-row'>故人游白業　偕我過紅樓　詩愛支公好　情緣仲子幽　活泉澄照月　古木靜含秋</div>
<div class='lg-row'>欲就香蓮界　容參六字不</div>
</div></div>
<div class='div-other'><a id='mulu540' />
<p class='h3'>理安寺四首</p><p class="byline"><span class='note-inline'>(仁和)</span>程之章<span class='note-inline'>(端明)</span></p>
<div class="lg regular" style="margin-left:0em;"><div class='lg-row'>古寺埋烟翠　殘冬客到稀　過橋山澑折　隔竹午鐘微　野雀巡齋鉢　寒雲綻衲衣</div>
<div class='lg-row'>諸天香梵寂　何處著塵機</div>
</div>
<div class="lg regular" style="margin-left:0em;"><div class='lg-row'>仄磴紆輕策　名山占老僧　天書暉寶網　祗樹拓金繩　日薄淒鈴語　霜乾出澗稜</div>
<div class='lg-row'>松巔高閣在　瀟洒得閒憑</div>
</div>
<div class="lg regular" style="margin-left:0em;"><div class='lg-row'>壞壁金容儼　空堂扇影銷　千燈誰與續　三宿戀非遙　虎嘯風驚定　鴉翻月墮宵</div>
<div class='lg-row'>昔遊看歷歷　檢點舊詩瓢</div>
</div>
<div class="lg regular" style="margin-left:0em;"><div class='lg-row'>曲筧多通屋　枯藤半繡苔　江空羣木撼　塔迥亂峰堆　瀹茗淹禪榻　攤經上石臺</div>
<div class='lg-row'>翻思山果熟　五月趁楊梅</div>
</div></div>
<div class='div-other'><a id='mulu541' />
<p class='h3'>入南澗，禮箬祖塔</p><p class="byline">釋際月<span class='note-inline'>(一輪)</span></p>
<div class="lg regular" style="margin-left:0em;"><div class='lg-row'>蕭森雲樹擁佳城　屼㟮浮圖聳太清　道衍曹溪千古盛　燈懸磬嶺十虛明</div>
<div class='lg-row'>龍潛澗曲春波靜　虎變巖陰午籟生　慚愧孫枝寥落甚　瓣香燒罷意怦怦</div>
</div></div>
<div class='div-other'><a id='mulu542' />
<p class='h3'>春朝遊虎跑、真珠二泉，遂歷馬鞍山，憩九溪石壁精舍</p><p class="byline"><span class='note-inline'>(錢塘)</span>陸彥龍<span class='note-inline'>(驤武)</span></p><p style="margin-left:0em;text-indent:0em;" class="lg-abnormal"><div class='lg-row'>佳氣盈春山　鳴珂展歬綏　臨風一徘徊　縱橫任所思　所思在深林　佳茗皜於絲</div>
<div class='lg-row'>沈烟煮茗水　鑒味別澠淄　幽賞動移晷　晨光何稀微</div>
<div class='lg-row'>高興陟層山　頂窮巍嶷　猿狖向人嘯　虎豹為我啼</div>
<div class='lg-row'>從遊懾心目　悲風傷春荑　策杖獨行邁　鳴澗緣高棲</div>
<div class='lg-row'>列館疏傾崖　石壁延遙枝　披榛覓新術　廻步迷故蹊</div>
<div class='lg-row'>三徑開蔣生　庭無求羊綦　冥坐悟物化　達理不可欺　誰能同妙善　存情與推移</div>
</p></div>
<div class='div-other'><a id='mulu543' />
<p class='h3'>遊理安寺</p><p class="byline"><span class='note-inline'>(錢塘)</span>魏之琇<span class='note-inline'>(玉橫)</span></p>
<div class="lg regular" style="margin-left:0em;"><div class='lg-row'>積翠淡斜曛　林巒到寺分　雨隨清梵歇　潮接暮鐘聞　客過題寒竹　僧閒掃白雲</div>
<div class='lg-row'>湖山猶望幸　佳氣轉氤氳</div>
</div></div>
<div class='div-other'><a id='mulu544' />
<p class='h3'>仲秋雨中游理安寺，奉訪智公和尚</p><p class="byline"><span class='note-inline'>(海寧)</span>楊式玉<span class='note-inline'>(岏白)</span></p>
<div class="lg regular" style="margin-left:0em;"><div class='lg-row'>上方鐘引路幽奇　衣袂沾濡興不疲　到此名山真可釋　重來勝地果何時</div>
<div class='lg-row'>琳琅詩句清機發　馛郁天香靜處隨　塵跡未遑巖際宿　過溪橋滑下遲遲<span class='note-inline'>(時蒙見示詩稿)</span></div>
</div></div>
<div class='div-other'><a id='mulu545' />
<p class='h3'>登大人峰</p><p class="byline">釋實惠<span class='note-inline'>(雨懷)</span></p><p style="margin-left:0em;text-indent:0em;" class="lg-abnormal"><div class='lg-row'>有峰號大人　屹立清虛表　披雲造其巔　一覽眾山小</div>
</p></div>
<div class='div-other'><a id='mulu546' />
<p class='h3'>理安寺與智公上人話舊</p><p class="byline"><span class='note-inline'>(江寧)</span>周榘<span class='note-inline'>(幔亭)</span></p>
<div class="lg regular" style="margin-left:0em;"><div class='lg-row'>理安真佛地　訪我舊時盟　語挈心如揭　山深氣自清　螺峰插天碧　法雨灑巖鳴</div>
<div class='lg-row'>十載重過此　翛然塵夢驚</div>
</div></div>
<div class='div-other'><a id='mulu547' />
<p class='h3'>理安夜坐</p><p class="byline"><span class='note-inline'>(錢塘)</span>張世犖<span class='note-inline'>(無夜)</span></p>
<div class="lg regular" style="margin-left:0em;"><div class='lg-row'>分得禪單制睡蛇　夜蟲撲火落燈花　更無人語僧初定　續聽鐘聲月漸斜</div>
<div class='lg-row'>暗滴細泉知法雨　默持半偈悟恒沙　昏沈掉舉俱雙遣　的的禪心淨七遮</div>
</div></div>
<div class='div-other'><a id='mulu548' />
<p class='h3'>寺樓曉起</p>
<div class="lg regular" style="margin-left:0em;"><div class='lg-row'>鳥語入殘夢　凭闌欲曉時　天低叢樹逼　雲駛一峰移　石桂烟猶羃　盆荷露未稀</div>
<div class='lg-row'>僧雛傳靧面　取次嚼楊枝</div>
</div></div>
<div class='div-other'><a id='mulu549' />
<p class='h3'>遊南澗，留贈佛石禪師二</p><p class="byline"><span class='note-inline'>(仁和)</span>錢魯珍<span class='note-inline'>(葆文)</span></p><p style="margin-left:0em;text-indent:0em;" class="lg-abnormal"><div class='lg-row'>迸珠濺玉瀉明砂　白石溪流曲徑斜　啼鳥靜時聞磬發　青山斷處見人家</div>
</p><p style="margin-left:0em;text-indent:0em;" class="lg-abnormal"><div class='lg-row'>閒憩南山香積廚　雲深樹老見真如　禪房鉢供曇花水　講殿經繙貝葉書</div>
</p></div>
<div class='div-other'><a id='mulu550' />
<p class='h3'>禮箬菴祖塔</p><p class="byline">釋越磵<span class='note-inline'>(漁陸)</span></p><p style="margin-left:0em;text-indent:0em;" class="lg-abnormal"><div class='lg-row'>九曲河連四海遙　無時不作大波濤　龍潛鯤化知多少　一勺源頭冷自高</div>
</p></div>
<div class='div-other'><a id='mulu551' />
<p class='h3'>溪橋晚步</p><p class="byline">僧際予<span class='note-inline'>(萍若)</span></p><p style="margin-left:0em;text-indent:0em;" class="lg-abnormal"><div class='lg-row'>一團蒼翠四圍山　鳥不多鳴花亦閒　小立石橋看明月　水從杖底落溪灣</div>
</p></div></div>
<div class='div-other'><a id='mulu552' />
<p class='h2'>賦</p>
<div class='div-other'><a id='mulu553' />
<p class='h3'>理安寺賦<span class='note-inline'>(以「七、峰、環、繞、雙、澗、合、流」為韻)</span></p><p class="byline"><span class='note-inline'>(海寧)</span>許承祖<span class='note-inline'>(復齋)</span></p><p style="margin-left:0em;text-indent:0em;" class="lg-abnormal"><div class='lg-row'>溯夫靈境宏開　異人間出　古院肇興　涌泉立室　兼眾美於湖山　現諸天之表率</div>
<div class='lg-row'>展金碧以成叢　擅清幽而無匹</div>
<div class='lg-row'>綜靈竺以成三　指峰巒而備七　惟是廢興迭遘　創造欣逢</div>
<div class='lg-row'>法宣上乘　義貫真宗　欽異數於先皇　布金舍衛　仰重光於聖主　叠賜鸞龍</div>
<div class='lg-row'>閱歷三朝　極輝煌于耳目　繽紛五綵　振聲響於鐘鏞</div>
<div class='lg-row'>冺一塵於深隖　集萬景於高峰</div>
<div class='lg-row'>其水則諸溪爭赴　眾澗遙環　既湯湯而下注　亦脈脈以成灣</div>
<div class='lg-row'>法雨晴飛　和松風於竹閣　天花晝墜　紛煮雪於雲關</div>
<div class='lg-row'>亭收鶴影　橋度波間　漁唱金牛　捲葑蒲於瀲灩</div>
<div class='lg-row'>潮來羅剎　撼鼓角於塵寰　其山則大人端拱於寺西　八覺趨承乎林表</div>
<div class='lg-row'>禮彌陀於巖畔　廻象依依　瞻佛髻之光生　青螺皎皎</div>
<div class='lg-row'>高翔白鶴　鹿眠符夢以來馴　傍睨蹲獅　虎跡潛騰而自杳</div>
<div class='lg-row'>幸合掌之時迎　憶挂瓢之獨紹</div>
<div class='lg-row'>巖岫分妍　松篁外繞　至若大扇審基於五季　契靈繼起於中邦</div>
<div class='lg-row'>信慈雲之溥被　矧猛獸之能降</div>
<div class='lg-row'>功深悲憫　氣溢敦龐　門崇不二　智證無雙</div>
<div class='lg-row'>耿台囐之傳燈　慧力挽五雲之律　聳箬菴之古塔　勝音冠三折之江</div>
<div class='lg-row'>爾乃佛日仍標　化城重幻　歡並龍天　心傾仕宦</div>
<div class='lg-row'>臺增寶座之華　徑築梯雲之棧　拓宏法於故菴　砥洪流於碧澗</div>
<div class='lg-row'>繡屏幽曲　楚江之芝草常搴</div>
<div class='lg-row'>琪樹陰森　優缽之曇花分瓣　則見鳴佩鏗鏘　香車紛沓</div>
<div class='lg-row'>騷客來遊　名賢下榻　聲清石磬　翠華密契以頻臨　樹仰勝幢　宸翰遙宣而下答</div>
<div class='lg-row'>悠悠乎覺桃花流水之引人　飄飄然疑瑤島瓊臺之驟納</div>
<div class='lg-row'>烟靄千重　雲霞四合　維時舍畫橈於湖曲　沿赤埠於林邱</div>
<div class='lg-row'>憶昔年之澹社　訪當代之名流</div>
<div class='lg-row'>星漢高凌　晴挹翠微錦繡　笙簧時戞　根蟠古樹蛟蚪</div>
<div class='lg-row'>披長蘿以深入　結勝侶而偕求　且住高譚　隱僧廬於叢薄</div>
<div class='lg-row'>相逢微笑　適仙境於岑樓　行將與高禪共忘乎山中之歲月　而又何問乎世上之春秋</div>
</p></div></div>
<div class='div-other'><a id='mulu554' />
<p class='h2'>疏</p>
<div class='div-other'><a id='mulu555' />
<p class='h3'>十八澗結庵疏</p><p class="byline"><span class='note-inline'>(仁和)</span>胡胤嘉<span class='note-inline'>(休復)</span></p><p style="margin-left:0em;text-indent:2em">妙有之士，囂塵勿違；息心之人，貌服必變。故入深不厭，亢俗斯全；遁寂逃喧，慮歸一致。茲有佛石禪師，少年通俠，刻厲文采。悟榮華之奄忽，痛緣業之支離。悔謝雕蟲，委身猛鷙；卑棲卜築，掩室雙林。雲氣孤回，溪聲同逝；靈心往還，象意俱得。第椽瓦未周，鳥鼠攸入；挂瓢或礙，見山豈忘？為告同志，共結勝因；無緣則慈，增愛非捨。財無豐嗇，其在喜施；法捐人我，都成報利。庶班荊蔭松之子，不疲於津梁；而破癡驅吝我輩，咸棲於蓮社云耳。</p>
</div>
<div class='div-other'><a id='mulu556' />
<p class='h3'>重建理安禪寺疏</p><p class="byline">吳之鯨<span class='note-inline'>(德功)</span></p><p style="margin-left:0em;text-indent:2em">由南山水樂洞度楊梅嶺，為九溪十八澗。峰廻巘合，溪流清淺，游屐初到，恍然方壺、員嶠，不復知有塵世，誠哉精修奧區也。舊有理安寺，為毒龍幻去，鞠為茂草久矣。禪師佛石見而樂之，依泉結茅，僅容膝耳。棲水卓仲昌昆季及不佞，與師訂方外交，遂稍為經紀，先後葺數椽。既而馮開之大史來結澹社，卓去病、胡休復、仲昌、錢孟玉輩，月凡一往；乃四方有道耆宿，并參請之士，屨交脫外。而客愈廣，室益隘矣。頃吳本如、竇淮南兩方伯暨黃貞父，留連信宿，不忍捨去，共訂後期，為他日曳杖相從佳勝也。余因從臾師拓基鳩工，中設佛龕，縱橫各五楹。而諸同好咸踊躍，願為勸募。大約使高僧修祗參習，即為鹿苑之雲房；名士結伴恬棲，即為虎溪之蓮社。實為海內津梁，非徒一壑自擅已也。凡具夙因兼稟勝情者，幸發歡喜心、作大功德，當與名山俱傳不朽矣。</p>
<p class="byline"><span class='note-inline'>(仁和)</span>黃汝亨<span class='note-inline'>(貞父)</span></p><p style="margin-left:0em;text-indent:2em">佛石師，往余見之靈鷲山，別去十餘年。今且誅茅結庵于十八澗中，南山最幽處。真實修行，四方勝流多歸之。余館玉岑，為客塵所溷，願假息一日潄流枕石而不易得。出世人之塵而奔，其易如此，余歎羨久之。頃吾友朗士作緣引，更期為設龕五楹，廣容勝流，比於鹿苑、虎溪。予亦願投四大，作此中一宿三過人也。立為捉筆，題而助之，四方聲應當必不少。雖然，何事旁求？即緣引所稱述。諸君肯中興理安者不減雲臺矣。</p>
<p class="byline">樊良樞<span class='note-inline'>(豫章)</span></p><p style="margin-left:0em;text-indent:2em">西湖長於南北兩山間，屐跡無所不至，而九溪十八澗，屐齒不至焉。聞澗有法雨泉，泉洒注如雨，從石脈中流出；理安寺踞其西偏。歲久，一片地落虎獌穴中，是以人跡亦罕至。佛石禪師結龕修行，黃貞父稱其「出世人塵而奔」；予謂非奔也，比夫踢飜軍持、嬴取溈山者也。師不出山數十年，西湖長莫得見其面。昔遠公住廬阜三十年，結蓮社，十八賢皆當時名流；謝康樂求入社不可得，遠公謂其心雜。得道成佛，靈運終身愧慧業文人矣。予不逮康樂遠甚，固宜佛老龕中無西湖長屐跡也。雖然，劉遺民、陶元亮皆先時為守令；其入社乃在解組之後，而康樂非其人也。師能堅遠公桑榆之志，以貞父諸君繼元亮修靜之躅；而予從吳伯霖、胡休仲、卓去病、仲昌諸君子後，收之白社。所謂得果此緣，真一段奇事也。時辛亥仲秋二日。</p>
<p class="byline"><span class='note-inline'>(長水)</span>岳元聲</p><p style="margin-left:0em;text-indent:2em">往來禪者道佛石師據萬山中、竟钁頭邊事。楊君持手冊過余，余舉向山中曰：「師亦打這鼓笛耶？」因之有感於山靈興廢之間。當其巋然獨存，牛羊不至，鳥雀之聲不聞，靈鷲有知，空谷無恙。一旦人境交加，物我並峙，草本無春，山靈都盡。余每過靈山洞壑、老古錐開闢處，往往一廻一感歎，不謂師之有此舉也！余讀師〈九日澗中詩〉：「嬾攜竹杖登高去，孤負山前落帽風。」知師有意無意乎此舉也。願借帝釋一莖草，移向九溪十八澗中，為師建理安寺竟，知師當為余點頭一笑。</p>
<p class="byline">胡胤嘉</p><p style="margin-left:0em;text-indent:2em">佛石禪師將興復理安，贊告四方，盡於德公之引矣，何煩余言？第念少時同去病讀書薇隖，與師為方外莫逆，極推許。師嘗作〈心生法生論〉，論多破的。走金陵，謁紫柏大師，問以經義，不能屈。臨行至囑「深藏幽谷，以悟為期」。歸遂徧搜兩峰，得理安於荒烟野露中，樂而棲之。晝捃橡栗，夜班荊草，虎嘷於前，狐穴於後，恬如也。於是師之道望如晨風之鬱起。吳德公首為檀施，架阿閣一層，始有安禪之處矣。而師之聲愈張，問津明聖者未有不之澗中者也。卓仲昌又為益三楹焉。庚戌之秋，感遺址而歎曰：「理安之廢，甲子載周，是為一紀，數之終也。終則復始，斯其興矣。」乃以德公之言謂余曰：「吾將因基拓宇，背為禪堂。四方息心之侶參訪來茲，庶有棲宿之地乎。」余曰：「東南佛事熾矣，雲棲之淨土、徑山之禪寂，皆為緇素法場，未有誘接居士如匡山蓮社者也。」夫情靈起伏，萬緒千端，則智多而愚冥；澄心束影，<span class='corr'>祛</span>惑破癡，則僧易而俗難。故遠公東林，其一時如劉遺民、雷次宗、宗少文、周續之諸人，半於釋子，非獨以高情勝韻，足展談笑。真以度庸人百，不如度慧心人一也。然遠公招來淵明，簡斥靈運，微有分別之意。師以廣大教化無所不引，創東南希之事，不更宏闊矣哉？余觀廬山所記，連甍如綺，號為曠謐，未聞致遠公抱冊叩門而請。今<span class='corr'>刺</span>名澗中者寧止十八人？荷持像法，當無不躍然而起者！故曰是役也，有三善焉：理安無黍離之傷；拈華有中興之所；名流韻士置想依空，一洗其妻肉文綺之障，功德最無量矣。</p>
</div>
<div class='div-other'><a id='mulu557' />
<p class='h3'>書理安寺緣疏後</p><p class="byline"><span class='note-inline'>(栖水)</span>卓爾昌<span class='note-inline'>(仲昌)</span></p><p style="margin-left:0em;text-indent:2em">佛石大師與我輩同游，不減惠休從鮑懷一侶陳也。其標情妙覺，如朗月靈懸、清風獨寫。甲午歲，忽戴笠擔瓢，走南山十八澗。澗即理安舊址，始毁毒龍，繼棲豺虎，獸啼鳥跡，人蹤欲。師誅茅編草，一鐺自安，將終身焉。人固不知，亦不欲人知也。先是，踪跡之者，余與吳德公；嗣後，開之馮師、黃寓庸、胡休復、暨余兄去病，同為澹社，藍輿往叩，虛往實歸幾廿載矣。頃以寓庸、德公兩先生創議建剎，四方雲起。非師人龍威鳳、慧譽夙敷能爾哉？第師甘麤衣惡，聚材鳩工，實非師志，余故為綴數語以明其志。</p>
</div></div>
<div class='div-other'><a id='mulu558' />
<p class='h2'>序</p>
<div class='div-other'><a id='mulu559' />
<p class='h3'>澹社序</p><p class="byline">吳之鯨</p><p style="margin-left:0em;text-indent:2em">由石屋沿水樂洞度嶺為十八澗，山勢峭逼，曲澗蜿舞，樵語炊烟，闃隔數里。乍入其中，真如雲井、化城，都未經見。忽然溪窮山盡，暫欲小憩，谽谺復豁，別開一境。層梯碧映，巖壑奇杳，宛若小武夷，又似嚴陵七里，最幽最勝，南北諸山所少者也。地幸荒蕪，既無紺殿華林之設，又無行人可為嚮道。客至，急無所調其飢渴，以故游屐亦少。于是佛石禪師喜甚，遂依阿團茅，枯鍊于此。蒲簷無瓦，高不過眉。雨至，戴傘坐室中；或時凍雪三日，瓶儲俱空。有好道者賫升糧、挾燧石往訪之；發火煨粥，陶然清傲，遂不復入城市，今數十年矣。居旁有一池，水清冽，出虎跑諸泉上。危壁蒼蘚蒙護其下，游魚翛沒，噴如雨花。余每與師踞坐池上，竟日無一言。神氣淒肅，不復知在塵世，亦不願塵世人聞聲雜至。因共訂澹社，為無言清坐之會。馮開之太史、黃貞父、胡休仲、卓去病、仲昌諸君，聞而樂之，趣來同事。每月一會，茗供寂寞，隨意談《楞嚴》諸經、教外別傳元旨，後期薄罰以督之。溪光山翠俱赴杖履，此社幾與廬山爭勝。余因語師：「太史，今之坡公也。龍泓辨才，一派清嚮，與澗相接，願毋相負。如不佞與胡、卓諸君，隨意稱無咎、魯直，何不可矣？」</p>
</div>
<div class='div-other'><a id='mulu560' />
<p class='h3'>壽法雨大師序</p><p class="byline">蔣全昌</p><p style="margin-left:0em;text-indent:2em">天不可捫也，海不可揭也，崑崙五嶽不可權度也。寰內之大，莫踰夫海山，然圖經、物志有能窺高深、測遐邇者；唯道體彌綸宇宙，包括六合，大足以無外，細足以納芥，未始容其窺測也。猥以一斑之管竟全豹，一勺之蠡窮望洋，道亦宜乎可見。錢塘法雨大師隱十八澗三十餘年，天不愛道，產此偉人。萬壑千峰，一缾一鉢；擷芝菌以當饘粥，蘇蘭桂以代柴薪；聯槲葉成衣冠，斟寒泉為乳酪；眠分虎狼之席，吟隨猿鳥之行。風霜古其容，日月增其臘，烟霞痼其志，雲水洽其神。手培尺咫之松而欲干青霄矣，坐觀江海之濤而幾變桑田矣。昔惟一蓋，上雨旁風，而今精藍鱗次矣；昔止一身，鷦巢鼠飲，而今漁梵雷鳴矣。昔也同類不見其蹤跡，樵子不知其姓名，今也遠方得而依皈，公卿得而護持矣。僕往來問道，遊師之門，寒暑凡十五易，覺師口如鐘鏞，無考不答；法如霡，無土不濡。建經獅律虎之幢，御鹿苑牛車之乘，炳心燈而燭目前魑魅，出慧鍔而斬言下葛藤，真選佛之銓衡，天人之阿傅也。師善文而能不篇連，師善講而能不鳩聚。對賢士大夫，未嘗妄投一偈；遇鈍根小器，未嘗妄豎一拂。韜光晦影，唯恐人知；邁古軼羣，終成我貴。高士所以景仰，匪人所以畏憚，以故浮譽罕騰乎流俗，因緣懶樹乎塵鞅。挈同心於松竹之林，恒患儲無儋石；勵後學於江山之滸，方忻教有鑪錘。螺髻峰、鹿臥巖、涌泉井，種種疑出鬼工；松巔閣、挂衲齋、青篛庵，步步漸升天際。苦行積年，為巖穴棲遲之黃面；利生多術，為東南接引之白眉。人咸謂匡廬、復社，曹溪再世矣。師之煦僕既非一朝夕，奈人我山高、煩惱塹闊，徒似點頭之頑石，還如無口之匏瓠。躡禪梯而不登其巔，挽慈桴而不濟其涘，能不遠慙龐老、近愧石公乎？龍飛首歲，令在玄英；大師之誕辰，一週之甲子，山侶門人，望風趨謁。固知火棗交梨，不必果菩提之樹；伐毛洗髓，不足染功德之池。然僕素荷甌陶，願殊華祝，略陳大概，敬獻小章，遂為之歌曰：</p>
<p style="margin-left:0em;text-indent:0em;" class="lg-abnormal"><div class='lg-row'>澗之中　翠微之宮　其谷也容　其草也豐　師惟安禪　實金仙之臥龍</div>
</p><p style="margin-left:0em;text-indent:0em;" class="lg-abnormal"><div class='lg-row'>澗之左　白石磊砢　其苔也裹　其藤也鎖　師惟安禪　斯濯足而消夏</div>
</p><p style="margin-left:0em;text-indent:0em;" class="lg-abnormal"><div class='lg-row'>澗之右　雲窩雪竇　其鶴也瘦　其蘭也臭　師惟安禪　歌考盤之雅奏</div>
</p><p style="margin-left:0em;text-indent:0em;" class="lg-abnormal"><div class='lg-row'>澗之陰　烟巒鬱深　其清也音　其猿也吟　師惟安禪　故能不動其心</div>
</p><p style="margin-left:0em;text-indent:0em;" class="lg-abnormal"><div class='lg-row'>澗之陽　水聲鏘鏘　其泉也香　其松也蒼　師惟安禪　樂年壽之永長</div>
</p></div></div>
<div class='div-other'><a id='mulu561' />
<p class='h2'>記</p>
<div class='div-other'><a id='mulu562' />
<p class='h3'>南澗棲禪記</p><p class="byline"><span class='note-inline'>(仁和)</span>周雯<span class='note-inline'>(埜谿)</span></p><p style="margin-left:0em;text-indent:2em">歲次壬申，十月既望，有南澗僧界弘，因山中安禪制期，約余昆季進山坐七，以事不果。越二日，偕季弟雨田，肩輿往理安禪寺。寺乃宋建古剎也。時值陰雨，木葉盡脫；山色空濛，溪流吞汨，亦一奇觀。至彼禮佛已，同參六吉和尚。齋罷，遂入禪堂，與大眾和尚敷座而坐。余與弟各東西向，堂中僧共四十餘輩，俱跏趺習靜。四無人聲，以炷香一枝為率。香盡，擊雲板一聲，大眾俱起經行，復視香燼啟。持香板二人，率大眾同出方便，不許交談聚首，仍隨眾入堂趺坐。一日間，大約炷香八枝。凡坐香一枝後，即經行一枝。至日落時，少息片晷；交黃昏又進堂，依前坐定。持香板僧輪班四面巡視，有閉目思睡者，即以香板撻之。夜深，萬籟俱寂，燈光熒熒，四面僧眾或結跏坐者，或垂足坐者，或倦極不敢坐而立者，或背立者，或席地坐者，惟聞香板聲不耳。舉目視之，見有垂首微動、作點頭石狀者，有驚寤而凝睇者，有<span class='corr'>攲</span>側欲<span class='corr'>跌</span>如醉翁者，有避<span class='corr'>扑</span>而強作惺惺者，有旋受<span class='corr'>扑</span>而旋寐者，千態萬狀，笑幾失聲。急自問：「欲笑者是誰？」強忍乃止。總之在堂大眾，從朝至暮，自昏及晨，無有一人不疲倦、被撻者，惟予僅免焉。蓋緣心清，神自不昏耳。夜間亦炷香為率。香燼時，聞林間鳥，漏下五更矣，始放參小憩。及東方既白，鼓鐘間作，眾復如昨行坐，威儀井井。程子云：「三代禮樂皆在此。」洵非虛語。如是者凡七晝夜。其時雪霰飄空，烟嵐罩樹，山徑蕭條，人跡罕至；心境雙清，萬緣放下。獨是余夙根淺薄，未得一知半見，以是為愧，聊賦一詩為之解嘲。然此一著子，乃轉聖超凡之捷徑，原非易易者。竊謂人在熟鬧場中度日，安肯做此冷淡生涯？即有人偶向此中暫討消息，或境靜心馳、身閒意亂者有矣。予第覺意思蕭閒，毫無昏散。想前生應是苦行頭陀、喫冷齋飯過來者！不然，何以至今嚮往也？是為記。</p>
</div></div>
<div class='div-other'><a id='mulu563' />
<p class='h2'>書</p>
<div class='div-other'><a id='mulu564' />
<p class='h3'>復箬庵問禪師書</p><p class="byline">釋道忞</p><p style="margin-left:0em;text-indent:2em">恭惟座下中和善誘，得之往來誦說者多矣。方以不獲見提唱語為憾，忽教況下頒并惠「新錄」一。披展再讀，青山白雲，開遮自在，真古老所謂「弄大旂鼓手」，非耶？敬為禹山忻慶。曷量某譾劣無庸，詎堪齒錄？乃兩奉手示，過于奬藉，豈非慈悲太殺、無所不用其循循者歟？敬領厚愛，拜手以謝，餘希恕悉弗備。又前歲山兄始趨寂，客冬，晦老復真歸，賢人相繼隱淪，天地豈真遂閉乎？淮楚素輕僄，復奪乃良導，弟知其從冥入冥也必矣！聞兄悲愍，迻座竹林，庶幾慧照復懸，不審然乎否耶？本欲親詣寶坊，躬申弔問；奈東作方興，會有百畮不易之憂。特遣侍僧代慰，所有俚言薄奠，乞為弟陳挂靈堂，聊表寸心而已。臨書無任涕零之至。</p>
</div>
<div class='div-other'><a id='mulu565' />
<p class='h3'>上理安箬庵大和尚</p><p class="byline">李皋<span class='note-inline'>(香嚴)</span></p><p style="margin-left:0em;text-indent:2em">跽讀法語，真一滴獅子乳也。皋生何辰，得以親炙佛會，面奉提撕？雨溉寒林，風揚煦渚，不動一步已到華嚴世界矣。曹溪一脈，星日常明，端於吾師有賴。獨是世道衰微，人心漓昧，曩云「世間塵勞如鉤鎖連環，相續不斷，不覺不知被他引入羅網」，而今世間塵勞更何等塵勞耶？望吾師建大法幢，度生死苦，或灑甘露，或振疾雷，俾善信知歸，緇素返本，攪長河為酥酪，變大地作黃金。固知黃檗老人痛施三頓棒，至今縮手不得也。行見大徹堂中，一夜消息悟十八人者相繼而起，此蠢動含靈、山河世界之福矣。竊念皋生愚拙，俗累尚輕，而自揣生前似於者個相近；然不能捨得性命，下手便了。每讀湛堂云「一切現成」，遂而生疑；如古德云「直下承當」，又云「擬欲起心動念，承當早已蹉過」，此不能冰釋者。礙膺之物，非和尚莫除。昔大慧禪師因李獻臣之問，遂書十八則與之。皋今日用應緣處，如何做工夫？敢備素楮一幅，亦以此請。</p>
<p style="margin-left:2em">弟子李皋頓首上</p>
</div>
<div class='div-other'><a id='mulu566' />
<p class='h3'>再上箬庵大和尚</p><p class="byline">李皋</p><p style="margin-left:0em;text-indent:2em">嗟乎！一切天下人不知有佛祖者，即被不知有障；知有佛祖者，即被知有障。甚至家私其學，師其說，互相詆誹，意見百千，皋竊憂之。即謂佛祖異矣而黃老異乎？黃老異矣而孔孟異乎？孔孟異矣而事君治民異乎？饑食困眠異乎？妻子聚頭處異乎？賓客往來處異乎？當未有三教之先，是個甚麼？既有三教之際，是個甚麼？三教不分之處是個甚麼？三教各分之後是個甚麼？止逐三教之流，不窮三教之源，正如蝦蟆在壑不識大海、蚯蚓在窟不窺名山。即玄不訕乎禪，而無如禪之物太高也。禪玄不棄乎儒，而無切儒之立己已甚也。遂至流弊無窮，本來盡失。當今之世，禪之病在言句，玄之病在精氣，儒之病在詩書。看得破則言句、精氣、詩書無非妙道。然從何處看破乎？種種差別即此無差別因緣，種種疑惑莫非無疑惑實地。昔普覺禪師曰：「直要到古人腳踏實地處，不疑佛、不疑孔子、不疑老君，然後借老君、孔子、佛鼻孔，要自出氣。」伏望和尚興慈運悲，利益一切，不惜葛藤，更為逗漏。</p>
</div></div>
<div class='div-other'><a id='mulu567' />
<p class='h2'>題跋</p>
<div class='div-other'><a id='mulu568' />
<p class='h3'>題箬庵問禪師《普說》</p><p class="byline">釋通際<span class='note-inline'>(山茨)</span></p><p style="margin-left:0em;text-indent:2em">昔妙喜老人詆默照邪禪，謂之斷佛慧命、不通懺悔。而今之杜撰師僧，胡喝亂喝，不識好惡，咸謂德山、臨濟兒孫，其害尤甚於默照邪禪耳。予嘗喟然太息，無能砥柱狂瀾。丁丑夏，忽得理安法兄《普說》，其語諄諄、料揀時弊，通身手眼、殺活臨時，真不減妙喜之排斥邪禪也。捧讀數過，向之太息者，不覺轉而釋然矣。天童老人謂「從古尊宿料揀禪弊，無尚妙喜」，予則謂「當代料揀禪弊者，其惟我理安法兄乎」。諸方明眼者，定當以予言為不謬！</p>
</div></div></div>
<p class='juan'>武林理安寺志卷之八終</p>
</div><!-- end of div[@id='body'] -->
</body></html>