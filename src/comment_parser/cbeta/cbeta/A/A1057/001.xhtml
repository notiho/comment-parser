<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>新譯大方廣佛華嚴經音義</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu1' />
<p class='juan'>新譯大方廣佛華嚴經音義卷上<span class='note-inline'>(并序)</span></p><p class="byline">京兆府靜法寺沙門　慧<span class='corr'>菀</span>　述</p>
<div class='div-other'><a id='mulu2' /><p>原夫第一勝義寔離言之法性等流真教誠有海之方舟故以名句字聲作別相之本質色香味觸為住持之自體嗟乎超絕言慮之旨洽悟見聞之境莫不以法王弘造權道之力者歟大方廣佛華嚴經者實可謂該通法界之典盡窮佛境之說也若乃文言舛誤正義難彰真見不生尋源失路故涉近以經遠從淺而暨深去來今尊何莫由斯道且夫音義之為用也覽清濁之明鏡釋言詁之旨歸匡謬漏之<span class='corr'>楷</span>模闢疑管之鈐鍵者也至如彽徊誤為遲迴彷徨乃成稽返俾倪代乎隦堄軾環遂作女牆橋書矯形正斜翻覆幹存幹體樹木參差若斯之徒紊亂聲義不加踳駮何所指南苑不涯菲薄少翫茲經索隱從師十有九載雖義旨攸邈難以隨迎而音訓梵言聊為注述庶使披文了義弗竢籌咨細字知音無勞負祑且螻蟻之量司<span class='corr'>己</span>穴而疏冥豈霆雷之資開蟄戶於遐邇英達君子希無誚焉。</p>
</div>
<div class='div-other'><a id='mulu3' />
<p class='h1'>經序音義</p>天冊<p style="margin-left:1em"><span class='note-inline'>(冊測革反說文曰冊符命也謂上聖符信教命以授帝位字或從竹或古為冊形也)</span>。</p>
造化權輿<p style="margin-left:1em"><span class='note-inline'>(造謂造作化為變化尒雅曰權輿始也言造作天地變化万物之始也)</span>。</p>
天道<p style="margin-left:1em"><span class='note-inline'>(日月星辰陰陽變化謂之天道易曰乾道變易是也)</span>。</p>
龜龍繫象<p style="margin-left:1em"><span class='note-inline'>(繫絃計反竟有神龜負園而出舜感黃龍負園而見也繫謂繫辭孔子述易十翼之二也)</span>。</p>
人文<p style="margin-left:1em"><span class='note-inline'>(易曰觀乎天文以察時變觀乎人文以化成天下男女君臣父子尊卑上下謂之人文也)</span>。</p>
万八千歲<p style="margin-left:1em"><span class='note-inline'>(按帝王甲子記云天皇氏治一万八千年地皇氏治九千年人皇氏治四千五百年有本云三皇皆治一万八千年)</span>。</p>
同臨有截之區<p style="margin-left:1em"><span class='note-inline'>(毛詩傳曰有截整齊也言四海之外率服截尒齊整也區謂區域也)</span>。</p>
七十二君<p style="margin-left:1em"><span class='note-inline'>(司馬相如封禪書曰繼韶夏崇號<span class='corr'>諡</span>略可道者七十有二君管子曰昔者封太山禪梁父者有七十二家梁父太山下小山也禪音善也父者斧也)</span>。</p>
人迷四忍<p style="margin-left:1em"><span class='note-inline'>(人迷謂人人迷也四忍者思益經云一者無生忍諸法無來故二者無滅忍諸法無去故三者因緣忍諸法因緣生故四者無住忍無異心相續故也)</span>。</p>
家纏五蓋<p style="margin-left:1em"><span class='note-inline'>(家纏謂家家纏也五蓋謂貪恚蓋惛沉睡眠蓋掉舉惡作蓋疑蓋也)</span>。</p>
鷲嵓西峙<p style="margin-left:1em"><span class='note-inline'>(鷲巖謂靈鷲山也西峙者廣雅云峙立也謂彼鷲峯亭亭然止立於西域也)</span>。</p>
超四大而高視<p style="margin-left:1em"><span class='note-inline'>(老子云域中有四大謂天地王道也今言佛出過域內故云超四大也)</span>。</p>
混太空<p style="margin-left:1em"><span class='note-inline'>(混胡本反按說文混謂混沌陰陽未分共同一氣之皃今此謂花嚴法門量同太虛也字又作渾也)</span>。</p>
叨承<p style="margin-left:1em"><span class='note-inline'>(叨他勞反韻普稱叨忝也此言自謙狠厚承授記也)</span>。</p>
玉扆<p style="margin-left:1em"><span class='note-inline'>(扆依豈反鄭玄注禮曰扆屏風也以玉飾扆謂之玉扆也珠藂曰天子施扆於戶牖以為障蔽也)</span>。</p>
海晏<p style="margin-left:1em"><span class='note-inline'>(晏於諫反說文曰晏安也言其遠近清怗故曰河清海晏也)</span>。</p>
殊禎<p style="margin-left:1em"><span class='note-inline'>(禎陟盈反說文曰禎祥也蒼頡篇曰禎善也)</span>。</p>
貝牒<p style="margin-left:1em"><span class='note-inline'>(貝北盖反牒徒頰反貝謂貝箋樹葉意取梵本經也牒謂簡牒即經書之通稱也)</span>。</p>
時臻歲洽<p style="margin-left:1em"><span class='note-inline'>(臻側詵反洽侯夾反時謂時時歲謂歲歲韻譜積臻至也說文云洽霑及也)</span>。</p>
越漠<p style="margin-left:1em"><span class='note-inline'>(漠謀各反漢謂沙漠言諸遠國超越沙漠來歸獻也)</span>。</p>
獻賝<p style="margin-left:1em"><span class='note-inline'>(賝勑林反玉篇曰賝寶也字或從玉)</span>。</p>
架險航深<p style="margin-left:1em"><span class='note-inline'>(航何剛反架謂置物在高懸虛之上也說文曰航方舟也言遠國來者莫不登渡深險也)</span>。</p>
罄<p style="margin-left:1em"><span class='note-inline'>(牽定反毛詩傳曰罄畫者也)</span>。</p>
挹<p style="margin-left:1em"><span class='note-inline'>(因入反珠叢曰凢以器斟酌於水謂之挹今謂以心測度於法亦謂之挹也)</span>。</p>
罕測<p style="margin-left:1em"><span class='note-inline'>(罕希也測度也)</span>。</p>
窺覦<p style="margin-left:1em"><span class='note-inline'>(窺遣規反覦庾俱反左傳服處曰窺謂舉足而視也珠叢曰覦謂有所冀望也今言二乘之人於此法中意絕希望也)</span>。</p>
隆<p style="margin-left:1em"><span class='note-inline'>(鄭玄注禮曰隆盛也多也)</span>。</p>
隘<p style="margin-left:1em"><span class='note-inline'>(於懈反狹也)</span>。</p>
肇<p style="margin-left:1em"><span class='note-inline'>(持繞反始也)</span>。</p>
爰<p style="margin-left:1em"><span class='note-inline'>(毛詩傳曰爰為也凢為於事皆謂之爰)</span>。</p>
緬惟<p style="margin-left:1em"><span class='note-inline'>(上弥演反賈逵注國語曰緬思皃也)</span>。</p>
啟<p style="margin-left:1em"><span class='note-inline'>(開也)</span>。</p>
粵以<p style="margin-left:1em"><span class='note-inline'>(于月反發言之端也)</span>。</p>
筆削<p style="margin-left:1em"><span class='note-inline'>(漢書衛青霍光傳曰削則削筆則筆音義曰削謂刪去筆謂增益也有云治書勘校削而注也謂筆削也)</span>。</p>
覃<p style="margin-left:1em"><span class='note-inline'>(尒雅曰覃延也郭璞曰謂蔓莚枝相及也)</span>。</p>
式<p style="margin-left:1em"><span class='note-inline'>(杜注左傳曰式用也)</span>。</p>
繕<p style="margin-left:1em"><span class='note-inline'>(視戰反說文曰繕補也珠藂曰凢治故造新皆謂之繕也)</span>。</p>
廓法界之疆域<p style="margin-left:1em"><span class='note-inline'>(方言曰廓謂張小使大也鄭玄注周禮曰疆猶界也毛詩傳曰壃境也域營域也說文域封也)</span>。</p>
珠凾之秘<p style="margin-left:1em"><span class='note-inline'>(珠謂如意寶珠也喻般若也凾謂凾篋此喻佛身也謂般若在佛身中猶如意珠在凾也秘謂秘奧即般若也故大智度論第六十四云般若是如意珠佛舍利是凾篋舍利中雖無般若而為般若所熏成故故得供養也秘字有從未作者音蒲結反乃是香草也)</span>。</p>
弥十方<p style="margin-left:1em"><span class='note-inline'>(漢書集注曰弥滿也)</span>。</p>
三復<p style="margin-left:1em"><span class='note-inline'>(復房福反鄭箋詩曰復謂反覆也珠藂曰復謂重審察也字又作覆也)</span>。</p>
</div>
<div class='div-other'><a id='mulu4' />
<p class='h1'>經卷第一</p>
<div class='div-other'><a id='mulu5' />
<p class='h2'>世主妙嚴品之一</p>摩竭提國<p style="margin-left:1em"><span class='note-inline'>(摩竭提者或云摩伽陁或云摩揭陁或云墨竭從此之多名由依八轉聲勢呼召致異也其意義大略不殊或有釋云摩若不也竭提至也其國將謀兵勇隣敵不能侵至也又有云摩遍也竭提聰慧也言聰慧之人遍其國內也又有云摩大也竭提體也謂五印度中此國最大統攝諸國故名大體也又釋云摩無也竭提害也言此國法不行刑戮有其犯死罪者送置寒林耳)</span>。</p>
阿蘭若法<p style="margin-left:1em"><span class='note-inline'>(若然也反阿蘭若者或曰阿蘭耶正云阿蘭榱此翻為無諍聲然有三類一名達摩阿蘭若即此所無明者也謂說諸法本來湛寂無起作義因名其處為法阿蘭若處此中處者即菩提場中是也二名摩登伽阿蘭若謂塚間處要去村落一俱盧舍大牛吼聲所不及處也三名檀陁迦阿蘭若謂沙磧之處也磧音遷歷反)</span>。</p>
菩提場中<p style="margin-left:1em"><span class='note-inline'>(菩提者此云覺也塲者漢書音義曰築土而高曰壇除地平坦曰塲斯皆神祇所遊止也場字有作場者謬也)</span>。</p>
正覺<p style="margin-left:1em"><span class='note-inline'>(按諸字書覺字從學學字從教教字從孝孝字從交因聲義轉相生也)</span>。</p>
摩尼<p style="margin-left:1em"><span class='note-inline'>(正云未尼未謂未羅此云垢也尼云離也言此寶光淨不為垢穢所染也又云摩尼此曰增長謂有此寶處必增其威德舊翻為如意隨意業逐義譯也)</span>。</p>
雨無盡寶<p style="margin-left:1em"><span class='note-inline'>(雨于句反)</span>。</p>
光茂<p style="margin-left:1em"><span class='note-inline'>(茂莫搆反尓雅云木如松栢曰茂郭璞注曰謂枝葉婆娑也漢貴音義曰茂美盛也)</span>。</p>
一切<p style="margin-left:1em"><span class='note-inline'>(說文云一切普及曰普即遍具之義故切字宜從十說文曰十謂數之具也有從七者俗也)</span>。</p>
瑠璃為幹<p style="margin-left:1em"><span class='note-inline'>(幹哥且反琉璃梵言具云吹琉璃耶此名不遠山謂西域有山去波羅柰國不遠此寶出彼故以名之幹者字書云幹枝也謂麤枝也字冝從千經本有從木者謬也孔安注書杜注左傳及勘玉篇皆以從干為樹麤枝從木為築牆椽板謂即兩當頭者謂之楨兩旁者謂之幹也)</span>。</p>
寶葉扶踈<p style="margin-left:1em"><span class='note-inline'>(扶服無反漢書音義曰扶踈分布也說文曰扶踈四布也扶字玉篇在木部經本從扌作者謬也)</span>。</p>
嚴麗<p style="margin-left:1em"><span class='note-inline'>(王逸注楚辭曰嚴莊也小雅曰麗著也)</span>。</p>
萃影<p style="margin-left:1em"><span class='note-inline'>(萃疾醉反易曰萃聚也詩傳曰萃集也)</span>。</p>
纓絡<p style="margin-left:1em"><span class='note-inline'>(經本有作瓔珞二字並謬也瓔謂似王之石音與櫻同非此用)</span>。</p>
堂榭<p style="margin-left:1em"><span class='note-inline'>(榭徐夜反尓雅曰闍謂之臺有木謂之榭郭璞注云謂臺上起屋也杜預注左傳曰榭謂屋歇前也言土臺上有歇簷之屋并有樹木者也闍音都字從木也)</span>。</p>
階砌戶牖<p style="margin-left:1em"><span class='note-inline'>(砌千計反牖以柳反玉篇曰階謂登堂之道即級道是也廣雅曰砌祀也謂即夾級道兩邊平面砌石也說文云在屋曰窓在牆曰牖戺音仕也)</span>。</p>
備體<p style="margin-left:1em"><span class='note-inline'>(劉兆注儀禮曰備畢盡也言盡體嚴之也)</span>。</p>
瑩燭<p style="margin-left:1em"><span class='note-inline'>(瑩高定反廣雅曰瑩摩也謂摩拭珠玉使發光明也蒼頡篇四燭照也言相照發光也)</span>。</p>
妙音遐暢無處不及<p style="margin-left:1em"><span class='note-inline'>(尔雅曰遐遠也廣雅曰暢達也及至也)</span>。</p>
威光赫弈<p style="margin-left:1em"><span class='note-inline'>(赫許格反弈移益反廣雅曰赫赫明也弈弈盛也弈字經本有從廾作者薄弈字也)</span>。</p>
靡不咸覩<p style="margin-left:1em"><span class='note-inline'>(靡亡彼反珠藂曰靡無也視視也)</span>。</p>
不思議刼<p style="margin-left:1em"><span class='note-inline'>(刼梵言也具正云羯魔波此翻為長時也)</span>。</p>
金剛臍<p style="margin-left:1em"><span class='note-inline'>(臍藏美反按此中梵本臍是肚臍字冝從肉經本作齊者乃是齊等之齊非此所用也)</span>。</p>
毗盧遮那<p style="margin-left:1em"><span class='note-inline'>(按梵本毗字應音云死廢反此云種種也盧遮那云光明照也言佛於身智以種種光明照眾生也或曰毗遍也盧遮那光照也謂佛以身智無㝵光明遍照理事無㝵法界也)</span>。</p>
尊嚴<p style="margin-left:1em"><span class='note-inline'>(珠藂曰尊可敬也鄭玄注禮曰嚴可畏也毛詩傳曰嚴威也)</span>。</p>
那羅延<p style="margin-left:1em"><span class='note-inline'>(此云堅國)</span>。</p>
須弥光梵<p style="margin-left:1em"><span class='note-inline'>(須弥具云蘇迷盧此曰妙高梵亦梵言具云梵摩此翻為清淨)</span>。</p>
旃檀<p style="margin-left:1em"><span class='note-inline'>(此云與藥謂白檀能治熱病赤檀能去風腫皆是除病身安之藥故名與樂)</span>。</p>
彩雲<p style="margin-left:1em"><span class='note-inline'>(尚書曰以五彩彰施於五色[(厂@((既-旡)-日+口))*頁]野王曰彩猶色彩色之雲故曰彩雲)</span>。</p>
櫂幹<p style="margin-left:1em"><span class='note-inline'>(櫂除覺反許重舛注淮南云櫂引也引謂引出字林曰幹枝也)</span>。</p>
逈曜<p style="margin-left:1em"><span class='note-inline'>(逈胡炯反尓雅曰逈遠也)</span>。</p>
仁慈祐物<p style="margin-left:1em"><span class='note-inline'>(祐尤教反孔子述易曰祐者助也物謂有情命者也言能以利樂事濟助含識也祐又作佑闍)</span>。</p>
主稼神<p style="margin-left:1em"><span class='note-inline'>(稼加噉反廣雅曰主守也馬融注論語云樹五榖曰稼言五榖苗稼植之在田此神守護不令有損也)</span>。</p>
滋味<p style="margin-left:1em"><span class='note-inline'>(上子之反蔣也液也旨也此神能益滋味令成熟也)</span>。</p>
環髻<p style="margin-left:1em"><span class='note-inline'>(環胡關反)</span>。</p>
旋澓<p style="margin-left:1em"><span class='note-inline'>(澓扶福反三蒼曰澓深也謂河海中洄漩之處是也)</span>。</p>
樹杪<p style="margin-left:1em"><span class='note-inline'>(抄弥小反方曰杪木細枝也郭璞曰杪言梢也)</span>。</p>
阿修羅<p style="margin-left:1em"><span class='note-inline'>(或云阿素羅阿此云無也素極也妙也羅戲也言此類形雖似天而無天之妙戲按婆沙論譯為非天以此類雖天趣所攝然多諂詐無天實德故曰非天如人行惡名曰非人舊翻為不酒者譯人謬也謂梵語中宰唎名酒而與素羅聲近即訓阿字為不故云不潤斯乃失之甚也按梵本中阿素羅是多聲呼之阿素洛是少聲呼之然皆同一猶謂也)</span>。</p>
羅睺<p style="margin-left:1em"><span class='note-inline'>(睺胡鉤反羅此云攝睺云惱也謂此修羅能隱謂日月光明令中諸天生苦惱也或曰羅虎那此云名普間謂日月普天照臨此既蔽之故天下聞其名)</span>。</p>
毗摩質多羅<p style="margin-left:1em"><span class='note-inline'>(毗摩此云絲也質多羅此云種種也謂此修羅善於幻術能以一絲幻作種種事也又云毗摩此曰遍空質多羅此云種種嚴儀言此修羅與帝釋戰時嚴備種種軍伏之儀遍空而列也舊云嚮高或曰穴居者非敵對翻也)</span>。</p>
迦樓羅<p style="margin-left:1em"><span class='note-inline'>(或曰揭路茶此云食吐悲苦聲也謂此烏凡取得龍先內素中後吐食之其龍猶活此時楚痛出悲苦聲也或曰此云大嗉項鳥謂此鳥常貯龍於嗉內益出項麤也舊云金翅妙翅者且就狀而名非敵對翻也然其翅有種種寶色非唯金耳)</span>。</p>
緊那羅<p style="margin-left:1em"><span class='note-inline'>(緊此云疑也那羅云人也謂此神㒵似人然其項有一角令見者生屣云人耶非耶或曰那羅此云丈夫也緊云猶豫也以其形㒵如人而口似牛使見者生疑故名也舊云歌樂神者從技翻也)</span>。</p>
摩睺羅伽<p style="margin-left:1em"><span class='note-inline'>(摩睺此云大也羅伽云胷腹行也此於諸畜龍類所攝舊云蟒神者相似翻名非正對也)</span>。</p>
夜叉<p style="margin-left:1em"><span class='note-inline'>(此云苦活或曰祠察叉云捷疾今取初釋)</span>。</p>
毗沙門<p style="margin-left:1em"><span class='note-inline'>(具正云鞞室羅蔥囊此云多聞謂此王福德多處知聞也或曰毗遍也沙門聞也謂諸處遍聞義同前釋或曰毗云伊也此王本名俱乞羅後於一時佛正為眾說法其王乃披袈裟來入會中時眾咸恠㸦相謂言伊是沙門伊是沙門從此與號毗沙門也)</span>。</p>
器仗<p style="margin-left:1em"><span class='note-inline'>(仗直亮反風俗記曰伏者刀戟之惣名也)</span>。</p>
毗樓博义<p style="margin-left:1em"><span class='note-inline'>(具云髀路波呵迄义言髀者種種也路波者色也呵迄又者根也謂以種種雜色莊嚴諸根也又言躰種種也路色也波呵迄又目也言其目種種色莊嚴舊云醜目者謬也)</span>。</p>
娑竭羅<p style="margin-left:1em"><span class='note-inline'>(此云海也)</span>。</p>
德叉迦<p style="margin-left:1em"><span class='note-inline'>(此云能害於所害也謂德又是所害聲迦是能害聲言此龍悳時噓視人書皆致終也舊云多舌龍者由多言故名多舌非是口中有多舌也)</span>。</p>
鳩槃荼<p style="margin-left:1em"><span class='note-inline'>(此云陰囊亦曰形夘謂此之類陰囊狀如冬苽行時擎置肩上坐時即便據之由斯蔽狀特異諸類故從之為名舊云冬苽者以其猥而不顯故使人謬解耳)</span>。</p>
乾闥婆<p style="margin-left:1em"><span class='note-inline'>(此云食香或曰尋香言此類尋逐食之香氣往彼設樂以求食也舊云樂神者非正翻也)</span>。</p>
釋迦因陁羅<p style="margin-left:1em"><span class='note-inline'>(釋迦正云鑠羯囉此云帝也因陁羅此云主也古來釋同佛族望之稱謬之深也)</span>。</p>
湏夜摩<p style="margin-left:1em"><span class='note-inline'>(湏善也夜摩時也言彼諸天光明赫奕晝夜不別但看花開合以分其時既非明暗之時故曰善時天也)</span>。</p>
兜率陁<p style="margin-left:1em"><span class='note-inline'>(具云珊兜率陁此曰喜樂集依俱舍論中有三義得此名一喜事二聚集三遊樂舊翻為喜足或曰知足非正翻也)</span>。</p>
華蘃<p style="margin-left:1em"><span class='note-inline'>(如籌反玉篇曰藥謂花鬚頭黑也字從三心有作三止者不是字也)</span>。</p>
尸棄<p style="margin-left:1em"><span class='note-inline'>(具云尸棄都此云有髻或曰頂髻也)</span>。</p>
</div></div>
<div class='div-other'><a id='mulu6' />
<p class='h1'>經卷第二</p>
<div class='div-other'><a id='mulu7' />
<p class='h2'>妙嚴品之二</p>為啟難思<p style="margin-left:1em"><span class='note-inline'>(說文曰啟開也)</span>。</p>
陁羅尼<p style="margin-left:1em"><span class='note-inline'>(此云惣持)</span>。</p>
不唐捐<p style="margin-left:1em"><span class='note-inline'>(捐与專反唐虛也捐棄也)</span>。</p>
無倫疋<p style="margin-left:1em"><span class='note-inline'>(玉篇曰倫類也疋比也)</span>。</p>
悟斯道<p style="margin-left:1em"><span class='note-inline'>(邇雅曰斯此也)</span>。</p>
十力摧殄<p style="margin-left:1em"><span class='note-inline'>(殄唐顯反邇雅曰殄滅也)</span>。</p>
曩<p style="margin-left:1em"><span class='note-inline'>(那朗反尓雅曰曩久也謂久遠也)</span>。</p>
心馳蕩<p style="margin-left:1em"><span class='note-inline'>(馳直知反蕩唐朗反廣雅曰馳奔也說文曰蕩放恣也蕩字正作惕經本作蕩者時共通用古體又作婸愓二躰也)</span>。</p>
不隨魔<p style="margin-left:1em"><span class='note-inline'>(魔梵言也具云魔羅此云障㝵善或曰破壞善也)</span>。</p>
誘誨<p style="margin-left:1em"><span class='note-inline'>(說文曰誘教也劉獻注易曰晦示也)</span>。</p>
俾無癡惑<p style="margin-left:1em"><span class='note-inline'>(俾卑尒反孔安注書曰俾使也)</span>。</p>
益其精爽<p style="margin-left:1em"><span class='note-inline'>(劉獻注易曰精靈也說文曰爽明也言增益心靈使明利)</span>。</p>
</div></div>
<div class='div-other'><a id='mulu8' />
<p class='h1'>經卷第三</p>
<div class='div-other'><a id='mulu9' />
<p class='h2'>妙嚴品之三</p>蔭澤<p style="margin-left:1em"><span class='note-inline'>(蔭於禁反)</span>。</p>
滋榮<p style="margin-left:1em"><span class='note-inline'>(韻圃稱滋潤也釋名曰榮榮然照明之㒵言其先潤者也)</span>。</p>
滌除<p style="margin-left:1em"><span class='note-inline'>(滌曰歷反說文曰滌洗也)</span>。</p>
慰安<p style="margin-left:1em"><span class='note-inline'>(慰於謂反漢書云應劭注曰由上撫下曰慰下得上慰曰安也)</span>。</p>
一剎那中<p style="margin-left:1em"><span class='note-inline'>(剎那者時之極促名也人王經云一念中有九十剎那一一剎那有九百生滅又俱舍論云百二十剎那為一怛剎那六十怛剎那為為一臘縛三十臘縛為一湏㬰三十湏㬰為一晝夜三十晝夜為一月十二月為一年也)</span>。</p>
癡翳常蒙惑<p style="margin-left:1em"><span class='note-inline'>(翳於許反方言曰翳薆也珠叢曰蒙蔽也文字集略四翳目障也公羊傳曰眼有眸子而无見曰蒙也言癡為患眼之障蔽不見真理故常生疑惑也翳字又作翳蒙言愛也)</span>。</p>
漂淪<p style="margin-left:1em"><span class='note-inline'>(淪力勺反王篇曰逾沒也)</span>。</p>
畏塗<p style="margin-left:1em"><span class='note-inline'>(塗道也謂三惡道可怖畏故名之畏塗也)</span>。</p>
大名聞<p style="margin-left:1em"><span class='note-inline'>(聞無運反珠藂聲謂名聲復有此言准釋之也)</span>。</p>
其聲所暨<p style="margin-left:1em"><span class='note-inline'>(暨渠肆反杜注左傳曰暨及也)</span>。</p>
無央數<p style="margin-left:1em"><span class='note-inline'>(央於良反王逸注楚云央盡也)</span>。</p>
决定<p style="margin-left:1em"><span class='note-inline'>(决字從兩點不從水其從水者乃是水行之决字也)</span>。</p>
叵思議<p style="margin-left:1em"><span class='note-inline'>(叵普我反字書曰叵不可也)</span>。</p>
世閒共度<p style="margin-left:1em"><span class='note-inline'>(度唐洛反)</span>。</p>
[网-(ㄨ*ㄨ)+又]不均<p style="margin-left:1em"><span class='note-inline'>(邇雅曰[网-(ㄨ*ㄨ)+又]无也)</span>。</p>
一切智道靡不宣<p style="margin-left:1em"><span class='note-inline'>(珠叢曰靡無也邇雅曰宣示也示謂顯示又云明也明謂分別又云遍通也施行也)</span>。</p>
婆稚<p style="margin-left:1em"><span class='note-inline'>(正云末梨此云有力)</span>。</p>
<span class='corr'>苫</span>末羅<p style="margin-left:1em"><span class='note-inline'>(西域近海岸邊樹名此翻為黃雜色金翅鳥若來即居其上也)</span>。</p>
曠劫<p style="margin-left:1em"><span class='note-inline'>(曠苦謗反廣雅曰曠久也謂久遠者也)</span>。</p>
淪永夕<p style="margin-left:1em"><span class='note-inline'>(廣雅曰淪沉也邇雅曰永長也夕夜也言死界中常癡闇故謂之長夜者也)</span>。</p>
尸利夜神<p style="margin-left:1em"><span class='note-inline'>(此云普現吉祥)</span>。</p>
法炬<p style="margin-left:1em"><span class='note-inline'>(炬渠與反說文曰炬謂束薪而灼之謂大燭也珠叢曰苣謂莒苣束草爇火以炤之也苣即古之炬字莒音居呂反)</span>。</p>
克殄<p style="margin-left:1em"><span class='note-inline'>(克肯勒反邇雅曰克能也珎滅也)</span>。</p>
</div></div>
<div class='div-other'><a id='mulu10' />
<p class='h1'>經卷第四</p>
<div class='div-other'><a id='mulu11' />
<p class='h2'>妙嚴品之四</p>牟尼<p style="margin-left:1em"><span class='note-inline'>(此云寂然也)</span>。</p>
佛剎<p style="margin-left:1em"><span class='note-inline'>(剎具正云紇差怛羅此曰土田也差音初界反)</span>。</p>
無猒足<p style="margin-left:1em"><span class='note-inline'>(猒於鹽反飽也)</span>。</p>
朗然<p style="margin-left:1em"><span class='note-inline'>(說文曰朗明也)</span>。</p>
罣礙<p style="margin-left:1em"><span class='note-inline'>(罣胡卦反字略曰罣謂網㝵也字又作罫也)</span>。</p>
三昧<p style="margin-left:1em"><span class='note-inline'>(具正云三摩地此曰等持謂離沉掉名之為等令心住一境性故曰持也)</span>。</p>
泉澗<p style="margin-left:1em"><span class='note-inline'>(澗古鴈反)</span>。</p>
霈澤清炎暑<p style="margin-left:1em"><span class='note-inline'>(霈澤普蓋反文字集略曰霈謂大雨也劉賾注孟子曰霈然注雨㒵郭璞注邇雅曰炎謂羊氣熏灼人也說文云暑熱也)</span>。</p>
難宣<p style="margin-left:1em"><span class='note-inline'>(小雅曰宣示也)</span>。</p>
恬怡㝡勝道<p style="margin-left:1em"><span class='note-inline'>(恬徒嫌反怡以之反孔安注書曰恬八安也邇雅曰恬樂也)</span>。</p>
蠲除<p style="margin-left:1em"><span class='note-inline'>(蠲古玄反小雅曰蠲潔也絜謂淨潔之也)</span>。</p>
皆從化<p style="margin-left:1em"><span class='note-inline'>(鄭箋詩曰從謂也珠叢曰教成於上而易俗於下謂之化也)</span>。</p>
險詖不修德<p style="margin-left:1em"><span class='note-inline'>(詖彼義反毛詩序曰內有追賢之志而无險詖之心蒼頡篇曰詖謂侫諂也)</span>。</p>
無猒怠<p style="margin-left:1em"><span class='note-inline'>(猒於燄反倦也)</span>。</p>
踰須彌<p style="margin-left:1em"><span class='note-inline'>(字林月踰越也)</span>。</p>
如世生盲卒無覩<p style="margin-left:1em"><span class='note-inline'>(卒將聿反竟也終也)</span>。</p>
如盲瞽<p style="margin-left:1em"><span class='note-inline'>(皷公五反三蒼曰无目謂之瞽釋名曰瞽謂眠眠目平合如瞽皮也字從皮也)</span>。</p>
弥綸<p style="margin-left:1em"><span class='note-inline'>(綸力脣反漢書拾遺曰弥綸猶纏裹也言周帀包羅耳)</span>。</p>
名譽<p style="margin-left:1em"><span class='note-inline'>(譽余茹反毛詩傳曰譽謂人美稱揚也)</span>。</p>
明矚<p style="margin-left:1em"><span class='note-inline'>(矚之欲反韻略曰矚視也)</span>。</p>
</div></div>
<div class='div-other'><a id='mulu12' />
<p class='h1'>經卷第五</p>
<div class='div-other'><a id='mulu13' />
<p class='h2'>妙嚴品之五</p>如川鶩<p style="margin-left:1em"><span class='note-inline'>(鶩无羽反漢書音義曰鶩乱駞也謂因歷事元无邊佛海今坐道塲竟奉如百川之奏海耳)</span>。</p>
金剛臍<p style="margin-left:1em"><span class='note-inline'>(臍字從肉)</span>。</p>
無遺隱<p style="margin-left:1em"><span class='note-inline'>(遺餘也隱藏也)</span>。</p>
綺麗䆫<p style="margin-left:1em"><span class='note-inline'>(張載注靈光殿賦云綺文也小雅曰麗著也言䆫有文彩照著者也)</span>。</p>
特明<p style="margin-left:1em"><span class='note-inline'>(顏注漢書曰特獨也)</span>。</p>
填飾妙華<p style="margin-left:1em"><span class='note-inline'>(填字正宜作瑱音唐見陟憐二反漢書訓慕曰瑱謂珠玉壓座為飾也周禮有瑱圭長尺二寸王所雜飾也今經本從土作者音唐賢反乃是填塞之填字耳也)</span>。</p>
夷坦<p style="margin-left:1em"><span class='note-inline'>(夷以脂反他懶反毛詩傳曰夷易也謂簡易之道言省力易行者也廣雅曰坦平也)</span>。</p>
光瑩<p style="margin-left:1em"><span class='note-inline'>(鄭棧詩曰光瑩也切韻稱瑩飾也言以名花妙實瑩飾於佛座也又按說文字統瑩又作鎣訓与瑩同然別有音余傾反訓為光飾之義近代以來碩學絕嗣聲義渾雜濫以管音之訓安瑩聲之下也)</span>。</p>
世尊凝睟<p style="margin-left:1em"><span class='note-inline'>(睟宣醉反易云君子以正位凝命王弼注曰凝者嚴整之㒵睟視也謂肅然而視也又孟子曰睟面色潤也睟然潤也玉篇曰澤之㒵也)</span>。</p>
炳然<p style="margin-left:1em"><span class='note-inline'>(炳彼永反蒼頡篇曰炳明著也)</span>。</p>
門闥<p style="margin-left:1em"><span class='note-inline'>(闥他達反漢書集注曰闥小門)</span>。</p>
洞啟<p style="margin-left:1em"><span class='note-inline'>(洞徒弄反玉篇曰洞達也)</span>。</p>
棟宇<p style="margin-left:1em"><span class='note-inline'>(棟都弄反郭璞注迩雅曰棟屋[木*急]也[木*急]於靳反[木*急]即齊也)</span>。</p>
妙香氛氳<p style="margin-left:1em"><span class='note-inline'>(氛符云反氳於云反王逸注楚辭曰氛氳盛也香氣盛也二字又作葐蒀也)</span>。</p>
樹歧<p style="margin-left:1em"><span class='note-inline'>(歧矩羈反兩股間也柣字書作岐謂枝橫首也今經本有從山邊作支及切韻音為歧並誤)</span>。</p>
爭聳擢<p style="margin-left:1em"><span class='note-inline'>(聳息勇反擢直角反切韻稱聳高也蒼頡篇曰擢抽也言抽樹枝條高上也)</span>。</p>
如重雲<p style="margin-left:1em"><span class='note-inline'>(重直用反言密聞也)</span>。</p>
弥覆<p style="margin-left:1em"><span class='note-inline'>(覆芳富反漢書音義曰彌滿也言遍滿覆蔭也)</span>。</p>
相庇映<p style="margin-left:1em"><span class='note-inline'>(庇卑至反鄭玄注禮記曰庇覆也邇雅曰庇廕也字漢書映俞照也彩間也言相庇相映如五彩之綺鐟也映字古正體作[央/月]當日中央為映有從日邊作英者謬之也)</span>。</p>
</div></div>
<div class='div-other'><a id='mulu14' />
<p class='h1'>經卷第六</p>
<div class='div-other'><a id='mulu15' />
<p class='h2'>如來現相品</p>閻浮檀金<p style="margin-left:1em"><span class='note-inline'>(具正云染都捺陁此是西域河名其河近閻浮捺陁樹其金出彼河中此則因樹以立稱金由河以得名或曰閻浮果汙點物成金因流入河染石成此閻浮檀金其色赤黃兼帶紫燄氣也)</span>。</p>
優鉢羅華<p style="margin-left:1em"><span class='note-inline'>(具正云尼羅烏鉢羅尼羅者此云青烏鉢羅者花号也其葉狹長近下小圓而上漸尖佛眼似之經多為喻其花莖似藕稍有㓨也)</span>。</p>
頗梨色<p style="margin-left:1em"><span class='note-inline'>(正云窣堵致迦其狀少似此方水精然有赤有白者也)</span>。</p>
普振<p style="margin-left:1em"><span class='note-inline'>(振字正宜作震動之義經太作據字者乃是根舉之振也)</span>。</p>
辟支佛地<p style="margin-left:1em"><span class='note-inline'>(辟支梵言具云畢勤支底迦此云各各獨行佛者覺也舊翻為獨覺正得其意或翻為緣覺譯人謬以梵語云鉢羅底迦此翻為緣故智度論第十八中通上二類也)</span>。</p>
僉然坐<p style="margin-left:1em"><span class='note-inline'>(僉七鹽反邇雅曰僉皆也邇雅曰僉同也如云莫不皆然也)</span>。</p>
克證<p style="margin-left:1em"><span class='note-inline'>(邇雅曰克能也)</span>。</p>
法界周流无不遍<p style="margin-left:1em"><span class='note-inline'>(周帀流布故曰周流)</span>。</p>
或覆或傍住<p style="margin-left:1em"><span class='note-inline'>(覆芳福反傍薄即反)</span>。</p>
周聞十方<p style="margin-left:1em"><span class='note-inline'>(聞无運反鄭注禮記云周遍也珠叢曰聞聲所至也)</span>。</p>
</div></div>
<div class='div-other'><a id='mulu16' />
<p class='h1'>經卷第七</p>
<div class='div-other'><a id='mulu17' />
<p class='h2'>普賢三昧品</p>包納<p style="margin-left:1em"><span class='note-inline'>(包字又作苞並通用也)</span>。</p>
般涅[臊-品+巳]<p style="margin-left:1em"><span class='note-inline'>(具云般利涅[臊-品+巳]那謂般利普也究竟也涅出離也[臊-品+巳]那煩惱結也言諸煩惱結普究竟出離也)</span>。</p>
我曹<p style="margin-left:1em"><span class='note-inline'>(如淳注漢書曰曹輩也)</span>。</p>
</div>
<div class='div-other'><a id='mulu18' />
<p class='h2'>世界成就品</p>志欲廣大<p style="margin-left:1em"><span class='note-inline'>(論語注曰志暮也慕謂希樂者也)</span>。</p>
煩惱擾濁<p style="margin-left:1em"><span class='note-inline'>(擾如紹反孔安注書曰擾亂也字宜從憂憂音奴刀反經本從憂者謬也)</span>。</p>
或脩或短<p style="margin-left:1em"><span class='note-inline'>(廣雅曰修長也經本作脩字者謂乾脯之脩非此用也)</span>。</p>
懸覆住<p style="margin-left:1em"><span class='note-inline'>(覆孚福反倒垂狀也)</span>。</p>
㸦偱復<p style="margin-left:1em"><span class='note-inline'>(偱祥倫反復符福反郭璞曰偱謂巡行也鄭[爿*戔]詩曰復謂覆也言經歷往來也)</span>。</p>
無暫已<p style="margin-left:1em"><span class='note-inline'>(已余里反廣雅曰<span class='corr'>已</span>止也)</span>。</p>
三維及八隅<p style="margin-left:1em"><span class='note-inline'>(廣雅曰維角也鄭玄注考工記曰隅角也)</span>。</p>
共美<p style="margin-left:1em"><span class='note-inline'>(共字從廿不從廾撗盡必須連美字從大必不得從火也)</span>。</p>
一一區分<p style="margin-left:1em"><span class='note-inline'>(馬融注論語曰區別也)</span>。</p>
迫隘<p style="margin-left:1em"><span class='note-inline'>(隘於懈反迫迮也隘狹也)</span>。</p>
</div></div>
<div class='div-other'><a id='mulu19' />
<p class='h1'>經卷第八</p>
<div class='div-other'><a id='mulu20' />
<p class='h2'>華藏世界品之一</p>珎草羅生悉芬馥<p style="margin-left:1em"><span class='note-inline'>(芬孚云反馥符福反邇雅曰珎珎美也賈逵注國語曰珎寶也謂以寶為草楚辤曰羅生乎堂王逸注曰羅謂列而生也)</span>。</p>
不可沮壞<p style="margin-left:1em"><span class='note-inline'>(沮才與反漢書音義曰沮毀也)</span>。</p>
澄垽其下<p style="margin-left:1em"><span class='note-inline'>(垽魚靳反邇雅曰澱謂之垽郭璞注曰潀滓也江東呼為垽也)</span>。</p>
欄楯<p style="margin-left:1em"><span class='note-inline'>(欄勒丹反楯述尹反說文曰欄檻也王逸注楚辝云縱曰㩜撗曰楯楯閒子謂之櫺也)</span>。</p>
芬陁利<p style="margin-left:1em"><span class='note-inline'>(此云白蓮花亦曰百葉花也)</span>。</p>
尸羅幢<p style="margin-left:1em"><span class='note-inline'>(按梵語云陁羅此曰清涼若云試羅此翻為王謂以王為<span class='corr'>幢</span>名尸羅幢也)</span>。</p>
競奏<p style="margin-left:1em"><span class='note-inline'>(小雅曰奏進也為也)</span>。</p>
香水澄渟<p style="margin-left:1em"><span class='note-inline'>(渟笛零反埤蒼曰水曰渟渟猶湛也經本有從立人作亭者誤也)</span>。</p>
垣牆繚繞<p style="margin-left:1em"><span class='note-inline'>(垣于元反繚離鳥反毛詩傳曰垣牆也說文曰繚纏也謂周帀纏繞也牆字籍文隸文皆為牆今或加土者也)</span>。</p>
洄澓<p style="margin-left:1em"><span class='note-inline'>(洄漩也澓深也謂河海中深淵之處水旋轉也)</span>。</p>
壇墠形<p style="margin-left:1em"><span class='note-inline'>(墠常演反尚書曰為三壇同墠孔安注曰築土為壇除地為墠韓詩傳曰墠猶坦坦言平地也)</span>。</p>
佉勒迦形<p style="margin-left:1em"><span class='note-inline'>(佉勒迦此云篇也)</span>。</p>
因陁羅<p style="margin-left:1em"><span class='note-inline'>(此云帝也)</span>。</p>
娑婆<p style="margin-left:1em"><span class='note-inline'>(此云堪忍)</span>。</p>
币字之形<p style="margin-left:1em"><span class='note-inline'>(今按梵本币字乃是德者之相元非字也然經中上據漢本惣一十七字同呼為万依梵文有二十八相即八種相中四種相也謂室利靺瑳難提迦物多塞囀悉底迦本囊伽吒又有鉢特忙研訖羅跋折羅等三相雖於花嚴迴向二品中有以其可識無謬故此不列在數又有盎句奢相此經惣无故亦不列其一十七相既非万字又非一毛之相今顯異異同謂第八卷有一室利靺瑳相第九卷有三相勑難提迦物多次室利靺瑳後亦室利靺瑳第二十三有一相謂塞轉悉底迦苐二十七有五種相初室利靺瑳次塞囀悉底迦次難提物多次室利靺瑳後難提迦物多第四十八有三相一塞囀悉底迦相二室利靺瑳三室利靺瑳第五十七五十八六十三六十五等各有一室利靺瑳相若謹依梵本捴有二十八相具顯如刊定記說也)</span>。</p>
◇<p style="margin-left:1em"><span class='note-inline'>(梵書万字八圖狀應添畫之)</span>。</p>
<p>室利靺瑳此云吉祥海雲　難提迦物多此云右旋　本囊伽吒此云滿瓶或八相中無此瓶有螺　鉢特忙此云赤蓮華　跋折羅此云杵　盎句奢此云曲鉤　塞嚩悉底迦此云有樂　斫訖羅此云輪。</p>
</div></div>
<div class='div-other'><a id='mulu21' />
<p class='h1'>經卷第九</p>
<div class='div-other'><a id='mulu22' />
<p class='h2'>華藏世界品之二</p>世界名尸利<p style="margin-left:1em"><span class='note-inline'>(尸利此云殊勝亦曰吉祥)</span>。</p>
城郭<p style="margin-left:1em"><span class='note-inline'>(風俗通曰城之為言成郭之為言廓謂寬廊成受者)</span>。</p>
狀如四洲<p style="margin-left:1em"><span class='note-inline'>(爾雅曰水中可居之地曰洲今四天下皆在四大海中故俱名洲也言狀如四洲者東洲形圓如日西洲形如半月南洲北廣南狹北洲其形正方)</span>。</p>
師子頻伸<p style="margin-left:1em"><span class='note-inline'>(毛詩傳曰頻急也申舒也謂有勞倦者以手足胸胸左右上下或急弩或舒展用自解其勞倦此或全是梵語如刊定記說也)</span>。</p>
世界名多羅<p style="margin-left:1em"><span class='note-inline'>(未詳)</span>。</p>
龍淵<p style="margin-left:1em"><span class='note-inline'>(淵烏玄反孔安國注論語曰淵潭也)</span>。</p>
慣習<p style="margin-left:1em"><span class='note-inline'>(慣古患反鄭牋詩曰慣習也字宜從扌或有作串者乃是貫串字從今經本從堅心者俗通用也)</span>。</p>
天城寶堞<p style="margin-left:1em"><span class='note-inline'>(堞徒頰反杜預注左傳曰堞女牆也)</span>。</p>
</div></div>
<div class='div-other'><a id='mulu23' />
<p class='h1'>經卷第十</p>
<div class='div-other'><a id='mulu24' />
<p class='h2'>華藏世界品之三</p>䡄度<p style="margin-left:1em"><span class='note-inline'>(度徒故反賈逵注國語曰䡄法也鄭玄注周禮曰度謂尺丈之數也言䡄儀有節故曰䡄度也)</span>。</p>
佛号娑羅王<p style="margin-left:1em"><span class='note-inline'>(娑羅此云堅固亦名㝡勝)</span>。</p>
絕倫<p style="margin-left:1em"><span class='note-inline'>(鄭玄注儀禮曰倫比也)</span>。</p>
吉祥幄<p style="margin-left:1em"><span class='note-inline'>(搓於角反尚書傳曰吉善也杜注左傳曰祥者吉凶之先兆賈注國語曰祥猶象也何承繤要曰在上曰帳旁日惟四合象宮殿謂之幄也)</span>。</p>
崇飾寶隦堄<p style="margin-left:1em"><span class='note-inline'>(隦普米反堄研礼反鄭注考工記曰崇高也廣雅曰隦堄女墻也蒼頡篇曰坭城上小垣也按賈注國語隦字作埤杜注左傳作卻廣雅作隦籕文作[高*卑][高*卑]又音避支反今經本作俾倪字者按聲類乃是軾中環持蓋杠者也又有䫌[兒*頁]及䑀腉之字並是左右傾首邪視也或云車中傾視於外也杠音江謂蓋竿也)</span>。</p>
秀出<p style="margin-left:1em"><span class='note-inline'>(秀私究反國語曰秀出於眾有則以告[(厂@((既-旡)-日+口))*頁]野王曰秀美也)</span>。</p>
如眾繢<p style="margin-left:1em"><span class='note-inline'>(繢胡對反鄭注論語曰繢畫文也)</span>。</p>
刧燒<p style="margin-left:1em"><span class='note-inline'>(燒書耀反)</span>。</p>
堅硬<p style="margin-left:1em"><span class='note-inline'>(硬顏孟反)</span>。</p>
閻羅界<p style="margin-left:1em"><span class='note-inline'>(閻羅具正云琰摩闍羅此云遮止謂遮止罪人不令更造也)</span>。</p>
金剛杵<p style="margin-left:1em"><span class='note-inline'>(杵昌与反)</span>。</p>
海蜯<p style="margin-left:1em"><span class='note-inline'>(蜯蒱項反蛤也字又作蜯也)</span>。</p>
酸楚<p style="margin-left:1em"><span class='note-inline'>(酸蘇官反說文曰酸酢也按楚猶齗也謂身受劇苦疼痛不可觸近猶齒之酸齗不可以近物也或曰酸猶於痠疼也楚荊杖也言被杖疼痛也又曰酸傷於骨楚猶齒齗言受重苦徹骨疼痛不可觸近也)</span>。</p>
</div></div>
<div class='div-other'><a id='mulu25' />
<p class='h1'>經卷第十一</p>
<div class='div-other'><a id='mulu26' />
<p class='h2'>毗盧遮那品</p>乃徃<p style="margin-left:1em"><span class='note-inline'>(說文曰乃語辝也廣雅曰乃徃也重言訓義猶清淨也)</span>。</p>
不可紀極<p style="margin-left:1em"><span class='note-inline'>(紀居理反廣雅曰紀記也鄭玄注禮記極盡也言記之不可窮盡也)</span>。</p>
那由他<p style="margin-left:1em"><span class='note-inline'>(按此方黃帝數法有三等若依下等當此非也中等栜也上等潛也具如下阿僧祇品處釋也)</span>。</p>
從廣<p style="margin-left:1em"><span class='note-inline'>(從紫容反孟康注史記曰南北為從東西為撗廣也從字正體從木有從糸彳作者皆俗通用)</span>。</p>
樓櫓却<span class='corr'>敵</span>皆悉崇麗<p style="margin-left:1em"><span class='note-inline'>(櫓郎古反切韻稱城上守禦曰櫓也繞城往往別築迴起土臺名為卻敵既高且飾故云崇麗也)</span>。</p>
塹<p style="margin-left:1em"><span class='note-inline'>(七燄反說文曰塹坈也經本有作從水者謬也)</span>。</p>
波頭摩華<p style="margin-left:1em"><span class='note-inline'>(正云鉢持忙此曰赤道也其花莖有㓨)</span>。</p>
拘物頭華<p style="margin-left:1em"><span class='note-inline'>(其花莖有㓨色或赤白以其花葉稍短未開敷時狀郁<span class='corr'>蹵</span>然故亦或名小白華)</span>。</p>
萃止<p style="margin-left:1em"><span class='note-inline'>(毛詩傳曰萃集也)</span>。</p>
城邑宰官<p style="margin-left:1em"><span class='note-inline'>(左傳曰邑都也有先君宗庿曰都无曰邑也孔安注論語曰宰臣也韻圃稱宰主也謂城邑中長吏即為其主也)</span>。</p>
四衢道<p style="margin-left:1em"><span class='note-inline'>(尓雅曰一達謂之道路二達謂之岥旁三達謂之劇旁四達謂之衢五達謂之康六達謂之㽵七達謂之劇驂八達謂之崇期九達謂之達然以路多四達凡謂故多用也)</span>。</p>
妓樂<p style="margin-left:1em"><span class='note-inline'>(渠倚反切韻稱妓女樂也埤蒼曰妓美女也因以美女為樂謂之妓樂也經本有從扌邊作支者此乃藝技字也或有從立人作者章易反傷害也非經意也)</span>。</p>
巾馭汝寶乘<p style="margin-left:1em"><span class='note-inline'>(馭魚據反乘食證反晉書與服志曰周礼巾車大赤以朝大白以成按巾謂飾也鄭玄注周禮曰巾猶衣也音於記反謂以繒緣衣帶有車也廣雅曰馭駕也)</span>。</p>
夫人采女<p style="margin-left:1em"><span class='note-inline'>(采擇所得之女謂之采女風俗通口六宮女凢數千人天子遣掖庭丞率於鄉中閱視童女年十三以上二十以下長壯皎潔有法相者因義入宮故謂之采女也夫人者按因夫以成故曰夫人也)</span>。</p>
尋亦去世<p style="margin-left:1em"><span class='note-inline'>(杜注左傳曰尋續也言續後去也)</span>。</p>
聚落<p style="margin-left:1em"><span class='note-inline'>(聚疾喻反韋昭漢書云小鄉曰聚人所居也又左傳曰聚眾也廣雅曰落居也眾所共居故稱聚落也)</span>。</p>
依怙<p style="margin-left:1em"><span class='note-inline'>(怙胡故反尓雅曰怙恃也韓詩傳曰怙頼也謂倚賴也)</span>。</p>
</div></div>
<div class='div-other'><a id='mulu27' />
<p class='h1'>經卷第十二</p>
<div class='div-other'><a id='mulu28' />
<p class='h2'>如來名号品</p>瞻葡華<p style="margin-left:1em"><span class='note-inline'>(此云黃色花其花甚有香氣然以支子也)</span>。</p>
阿耨多羅三[卄/狠]三菩提<p style="margin-left:1em"><span class='note-inline'>(耨奴沃反[卄/狠]字按梵本應音云弥略反阿此云无也耨多羅上也三正也藐等三正也菩提覺也惣應云无上正等覺也耨字古來經論巾多作耨音奴攜反按梵語耨音同此方入聲殊无去聲之勢字冝從示不慮從來此乃古今鈔寫之无識非潤色之紕謬[卄/狠]字本者摸角弥紹二反此土既无弥略之字故假借[卄/狠]字而用之)</span>。</p>
釋迦牟尼<p style="margin-left:1em"><span class='note-inline'>(釋迦此云能也牟尼寂囉也言其三業離於諠雜也)</span>。</p>
瞿曇氏<p style="margin-left:1em"><span class='note-inline'>(具云瞿答摩言瞿者此云　地也答摩㝡勝也謂除天以外在地人類此族㝡勝故云地㝡勝也或曰瞿曇弥或云憍曇弥或云瞿夷皆女聲呼之也)</span>。</p>
瑿羅跋那<p style="margin-left:1em"><span class='note-inline'>(瑿者具云瑿溼弗羅跋此云自在也羅跋那者大聲也謂佛號大自在聲)</span>。</p>
修臂<p style="margin-left:1em"><span class='note-inline'>(修相由反按玉篇修飾修長皆從攸或脩脯從肉今有以脯脩為飾長之用者並謬修修同從亻彳)</span>。</p>
豐溢<p style="margin-left:1em"><span class='note-inline'>(夷曰反說文曰溢器滿餘也)</span>。</p>
或名性超邁<p style="margin-left:1em"><span class='note-inline'>(邁莫界反按梵本云遏底訖爛陁塞嚩皤婆言遏底訖爛陁者超過塞嚩自也皤婆性也謂自體性超過也說文曰邁遠行也遠即過遠也)</span>。</p>
或名簡言詞<p style="margin-left:1em"><span class='note-inline'>(簡皆限反尚書曰辭尚簡要孔安注曰簡略也)</span>。</p>
鮮少<p style="margin-left:1em"><span class='note-inline'>(鮮斯演反賣注國語曰鮮寬也寬猶薄也古躰正作尟或俗作尠形亦有用者)</span>。</p>
[門@龠]<p style="margin-left:1em"><span class='note-inline'>(餘灼反字又作籥鑰)</span>。</p>
</div>
<div class='div-other'><a id='mulu29' />
<p class='h2'>四聖諦品</p>躁動<p style="margin-left:1em"><span class='note-inline'>(躁則到反鄭注論語曰躁不安靜也)</span>。</p>
仇對<p style="margin-left:1em"><span class='note-inline'>(仇渠尤反尓雅曰仇讎也孔安注書曰仇怨也言集望於道如怨讎也障出離故也)</span>。</p>
資待<p style="margin-left:1em"><span class='note-inline'>(考子記曰資取也王逸注楚<span class='corr'>辝</span>曰待湏也言苦濟為飢渴寒熱等病所隨故有所湏有所求取也)</span>。</p>
鄙賤<p style="margin-left:1em"><span class='note-inline'>(鄙悲几反如淳注漢書曰鄙猥陋也)</span>。</p>
麤獷<p style="margin-left:1em"><span class='note-inline'>(獷古撗反)</span>。</p>
破卵<p style="margin-left:1em"><span class='note-inline'>(卵於胤反言苦報盡處方顯滅諦故名滅諦為破卵或有經本而云破卵卵盧管反謂由破生死穀卵顯得滅諦故也)</span>。</p>
能攫噬<p style="margin-left:1em"><span class='note-inline'>(攫拘縛反噬常制反蒼頡篇曰攫搏也說文曰攫爪持也廣雅曰噬嚙也言田造集害真實出離善根故此猶如師子搏嚙也攫字絙本有從立犬邊作矍者甚謬花嚴闍梨共三藏覆勘此梵本謂之似多此云師子然依業用聲呼故翻為攫噬其於犬邊矍者乃是猿猴之属與梵本元不相當也噬字要冝從竹經本有從廾者音武俱反又有口邊著莖者元不是字也㕽音辝孕反二)</span>。</p>
渾濁<p style="margin-left:1em"><span class='note-inline'>(渾戶昆反切韻渾濁也重言訓義猶清淨耳)</span>。</p>
坏<p style="margin-left:1em"><span class='note-inline'>(普談反未燒反也)</span>。</p>
憤毒<p style="margin-left:1em"><span class='note-inline'>(憤夫問反賈注國語曰憤威也鄭注禮記曰憤謂怒氣充實也)</span>。</p>
驚駭<p style="margin-left:1em"><span class='note-inline'>(駭閑堦反廣雅曰駭起也失驚者其心必舉起故驚也)</span>。</p>
匿疵<p style="margin-left:1em"><span class='note-inline'>(匿尼力反疵疾移反廣雅曰匿隱也杜注左傳曰匿藏也疵病也言苦諦隱藏煩惱過患也)</span>。</p>
傲慢<p style="margin-left:1em"><span class='note-inline'>(傲五告反杜注左傳曰傲不敬也傲字經本有從豎心邊作敖者謬)</span>。</p>
駃流<p style="margin-left:1em"><span class='note-inline'>(駃所吏反蒼頡篇曰駃速疾也字從馬史聲經本有從馬邊决者音古穴反乃是駃騠馬名非此經意也)</span>。</p>
</div></div>
<div class='div-other'><a id='mulu30' />
<p class='h1'>經卷第十三</p>
<div class='div-other'><a id='mulu31' />
<p class='h2'>光明覺品</p>閻浮提<p style="margin-left:1em"><span class='note-inline'>(正云贍部提贍部樹名也提此云洲謂昏山上阿耨池南有一大樹名為贍部其紫上闊下狹此南洲似彼故取為名)</span>。</p>
弗婆提<p style="margin-left:1em"><span class='note-inline'>(具正云布嚕婆毗提訶言布嚕婆者此云初謂日初出處此翻為東也毗勝也提訶身)</span>。</p>
瞿耶尼<p style="margin-left:1em"><span class='note-inline'>(具云阿鉢唎瞿陁尼言阿鉢利者此云西域曰鉢軌忙此云使謂曰沒邊處也瞿牛也陁尼貨也謂以牛買物如此洲用錢也)</span>。</p>
欝單越<p style="margin-left:1em"><span class='note-inline'>(具正云殟怛羅句嚧言殟怛羅者此云上也勝也句嚧所作也謂彼洲人於所作事皆無我所勝餘三洲故也)</span>。</p>
文殊師利<p style="margin-left:1em"><span class='note-inline'>(正云曼殊室利言曼珠者此云妙也靈利德也)</span>。</p>
丈夫<p style="margin-left:1em"><span class='note-inline'>(大戴禮日大者長也夫者扶也言長制万物者也白虎通曰夫扶也以道披按也丈夫為言<span class='corr'>杖</span>扶人者也左傳曰進賢達能謂之丈夫也廣雅曰男子之丈夫有名行者也)</span>。</p>
紺青<p style="margin-left:1em"><span class='note-inline'>(紺古暗反珠叢日深青之色而佯赤色者謂之紺也)</span>。</p>
戲笑<p style="margin-left:1em"><span class='note-inline'>(戲字虛邊作弋音餘力反笑字從竹犬聲有作笑者俗也)</span>。</p>
寤世閒<p style="margin-left:1em"><span class='note-inline'>(寤吾故反寤悟也謂令世閒皆出生死睡眠也)</span>。</p>
塵累<p style="margin-left:1em"><span class='note-inline'>(贏偽及鄭玄曰累係也謂六境汙心如塵坋人即此係縛不得出離故捴謂之塵累也塵字從庶土庶眾也謂眾土所成塵會意字也今人多從庶下土為塵莫識其義也)</span>。</p>
</div>
<div class='div-other'><a id='mulu32' />
<p class='h2'>菩薩問明品</p>曉悟群蒙<p style="margin-left:1em"><span class='note-inline'>(廣雅曰曉說也鄭注禮記曰群眾也韓康注易蒙昧幼小之㒵說文曰蒙謂童蒙也言凢夫於道未有所識如幼童蒙菩薩說之令開悟也說音書銳反)</span>。</p>
惟仁<p style="margin-left:1em"><span class='note-inline'>(郭璞注尓雅曰惟發語聲辝也周禮曰天德曰仁言人有如天覆育之德者即謂之為仁)</span>。</p>
湍流競奔逝<p style="margin-left:1em"><span class='note-inline'>(湍他官反說文云淺水流沙上曰湍疾瀕也爾雅曰逝徃也瀬音頼也)</span>。</p>
長風<p style="margin-left:1em"><span class='note-inline'>(長直良反兼名苑云風暴疾而起者謂之長風者也)</span>。</p>
鼓扇<p style="margin-left:1em"><span class='note-inline'>(鼓公戶反鄭玄注儀禮云鼓猶擊也扇動攝也鼓字經本有從壴邊作皮者此乃鍾鼓之字)</span>。</p>
機關木人<p style="margin-left:1em"><span class='note-inline'>(韓康伯注易曰樞機制動之主也按機即樞機用資轉動関鍵遂在密能運言木人无心但以闇密繩楔而能運動今喻業體都无作者而能生起於果報)</span>。</p>
從㲉<p style="margin-left:1em"><span class='note-inline'>(㲉善角反鄭注尓雅曰㲉謂鳥子湏母飯者[(色-巴+((巨-匚)@一))*鳥]謂能自食者也㲉字經本有從聲下作夘者无不是字尋茲舛謬起自无識胷遮製字陷悞童蒙耳)</span>。</p>
濤波<p style="margin-left:1em"><span class='note-inline'>(濤唐勞反三蒼曰大波為濤也)</span>。</p>
阿揭陁藥<p style="margin-left:1em"><span class='note-inline'>(阿此云普也揭陁云去也言服此藥者身中諸病皆除去也又云阿无也揭陁病也服此藥<span class='corr'>已</span>更無有病故名之耳)</span>。</p>
毗藍風<p style="margin-left:1em"><span class='note-inline'>(正云吠濫婆言吠者散也濫婆者所至也言此風所至之處悉皆散壞也又云毗不也濫婆遲也謂此風行最極迅急也舊翻為迅猛風是也其水輪下風轉亦與此風輪同名也)</span>。</p>
樵溼<p style="margin-left:1em"><span class='note-inline'>(樵疾遙反溼失入反說文曰樵薪也溼字經本有作濕者音他合反此乃平原郡之水名耳)</span>。</p>
如鑽燧<p style="margin-left:1em"><span class='note-inline'>(鑽則官反燧徐醉反鑽謂木中取火燧謂鏡中取火也淮南子曰陽燧見日則焫而為火方諸見月則津而為水許叔重曰陽燧五石之銅精仰日則得火方諸五石之精作圓繫似坏仰月則得水此燧又作燧也)</span>。</p>
赫日<p style="margin-left:1em"><span class='note-inline'>(赫亨格反毛詩傳曰赫赤㒵也)</span>。</p>
孩稚<p style="margin-left:1em"><span class='note-inline'>(稚直履反方言曰稚年小也字又作穉也)</span>。</p>
芒草箭<p style="margin-left:1em"><span class='note-inline'>(芒草一名縈杜西域既自有之東江亦多此類其形似荻皮重若笋躰質柔弱不堪動用也其正宜作惹也)</span>。</p>
射<p style="margin-left:1em"><span class='note-inline'>(神亦反)</span>。</p>
躡<p style="margin-left:1em"><span class='note-inline'>(尼獵反踽也)</span>。</p>
受餒<p style="margin-left:1em"><span class='note-inline'>(餒奴罪反說文曰餒飢也字食妥聲經本有從食邊委者於偽反此乃餧飼之字也)</span>。</p>
基堵<p style="margin-left:1em"><span class='note-inline'>(堵當古反賈逮曰基始也公羊傳曰五板而堵何休曰八尺曰板一堵凡四十尺也今謂創始築牆基為宮室之本時也)</span>。</p>
率土咸戴仰<p style="margin-left:1em"><span class='note-inline'>(尓雅曰率從也玉篇曰戴謂欣奉於上也言從化之民莫不欣然奉事也)</span>。</p>
</div></div>
<div class='div-other'><a id='mulu33' />
<p class='h1'>經卷第十四</p>
<div class='div-other'><a id='mulu34' />
<p class='h2'>淨行品</p>奢摩他<p style="margin-left:1em"><span class='note-inline'>(此云止息亦曰寂靜謂正定離沉掉也)</span>。</p>
毗鉢舍那<p style="margin-left:1em"><span class='note-inline'>(此云種種觀案謂正惠决擇也)</span>。</p>
猗覺<p style="margin-left:1em"><span class='note-inline'>(猗於宜反淹師文選音義云猗美也玉篇[(厂@((既-旡)-日+口))*頁]野王曰歎美之猗字又作褘郭璞注尓雅曰褘謂佳麗輕美之㒵今此覺支由定加行伏沉掉故引定身心輕美安和即當輕美美之義故得定者非唯心安調暢亦復容㒵光潤矣)</span>。</p>
檀波羅蜜<p style="margin-left:1em"><span class='note-inline'>(具云檀那波羅蜜多檀那此云施也波羅蜜云彼岸也多云到也言施能到彼岸後之五度波羅蜜多皆准此釋也)</span>。</p>
尸波羅蜜<p style="margin-left:1em"><span class='note-inline'>(具云尸羅此曰清淨)</span>。</p>
羼提<p style="margin-left:1em"><span class='note-inline'>(羼初莧反此云安忍)</span>。</p>
毗梨耶<p style="margin-left:1em"><span class='note-inline'>(此云精進)</span>。</p>
禪那<p style="margin-left:1em"><span class='note-inline'>(此云靜慮謂淨心思慮也舊翻為思惟修者略也)</span>。</p>
般若<p style="margin-left:1em"><span class='note-inline'>(此云惠也西域惠有二名一名般若二名末底智唯一名謂之諾般即是第十智度名也)</span>。</p>
僧伽藍<p style="margin-left:1em"><span class='note-inline'>(具云僧伽羅摩言僧者眾也伽羅摩者國也或云眾所樂住處也)</span>。</p>
捨諸罪軛<p style="margin-left:1em"><span class='note-inline'>(軛於隔反珠叢曰軛謂車轅端撗木也今謂諸罪賀檐在身如牛為重載所壓在家累繫如牛被軛脫入道猶捨軛也)</span>。</p>
袈裟<p style="margin-left:1em"><span class='note-inline'>(具正云迦邏沙曳此云染色衣西域俗人皆著白色衣也)</span>。</p>
紹隆<p style="margin-left:1em"><span class='note-inline'>(紹市沼反切韻稱紹緣也鄭注禮記曰隆猶盛也言繼嗣宗業令興盛者也)</span>。</p>
統理<p style="margin-left:1em"><span class='note-inline'>(統他宋反漢書臣瓚注曰統惣也玉篇曰理洽也言惣管攝治御之也)</span>。</p>
闍梨<p style="margin-left:1em"><span class='note-inline'>(具云阿闍梨此云軌範師謂與弟子軌則師範然有五種闍梨一羯磨二威儀三依止四受經五十戒闍梨西域又有君持闍梨)</span>。</p>
撿束<p style="margin-left:1em"><span class='note-inline'>(顏注漢書曰撿局也謂拘局之不使分散也舊文依撿驗之蓋今依撿繫之義也)</span>。</p>
僧伽梨<p style="margin-left:1em"><span class='note-inline'>(正云僧揭胝此曰和合衣謂要須兩重合成故也)</span>。</p>
噬諸煩惱<p style="margin-left:1em"><span class='note-inline'>(噬常制反三蒼曰噬嚙也字宜從竹巫也)</span>。</p>
盥掌<p style="margin-left:1em"><span class='note-inline'>(盥古滿反說文曰盥澡手也)</span>。</p>
發趾<p style="margin-left:1em"><span class='note-inline'>(趾之市反字林曰趾足也)</span>。</p>
陂澤<p style="margin-left:1em"><span class='note-inline'>(陂彼為反說文曰穿地通水曰池畜水曰陂也)</span>。</p>
池沼<p style="margin-left:1em"><span class='note-inline'>(沼之繞反說文曰沼池也)</span>。</p>
汲井<p style="margin-left:1em"><span class='note-inline'>(廣雅曰扱取也取水於井故曰汲井)</span>。</p>
園圃<p style="margin-left:1em"><span class='note-inline'>(蒼頡篇曰種樹曰園種菜曰圃也)</span>。</p>
耘除<p style="margin-left:1em"><span class='note-inline'>(耘于君反韻圃稱耘鋤也毛詩傳曰秋除草也字又作[禾*員]耘兩體今經本作芸字者此乃芸薹菜名也)</span>。</p>
頭陁<p style="margin-left:1em"><span class='note-inline'>(正云杜多此曰抖擻謂去離緣務少欲知足蕁十地一種行皆能棄拾煩惱故也)</span>。</p>
醜陋<p style="margin-left:1em"><span class='note-inline'>(玉篇曰陋猥也謂容皃猥惡也)</span>。</p>
沙門<p style="margin-left:1em"><span class='note-inline'>(正云沙迦葾囊此云止息謂止息一切諸不善法又曰劬勞謂修一切劬勞苦行又曰聽聞謂多聞熏習是常業故又云止息者謂袈裟蔭力止息一切不安隱故也)</span>。</p>
婆羅門<p style="margin-left:1em"><span class='note-inline'>(此云捨惡法又曰淨行也)</span>。</p>
操行<p style="margin-left:1em"><span class='note-inline'>(操倉到反王逸注楚辭曰操志也玉篇曰持志貞固日操也)</span>。</p>
甲冑<p style="margin-left:1em"><span class='note-inline'>(廣雅曰冑兜鍪也鍪音牟)</span>。</p>
鎧仗<p style="margin-left:1em"><span class='note-inline'>(鎧肯代反仗除亮反說文曰鎧甲也風土記曰仗謂刀㦸之揔名也顏注漢書曰仗謂所持兵器也字宜從立人經本有從木者棒杖字也或從扌者杖託字也)</span>。</p>
不矯威儀<p style="margin-left:1em"><span class='note-inline'>(矯居夭反賈注國語曰行非先王之法曰矯玉篇曰矯假也詐也今言威儀真實不詐現異相也字宜從<span class='corr'>扌</span>經本從矢者王逸注楚辝曰直也尒雅云勇也蒼頡篇曰正也此乃並非經意也)</span>。</p>
林藪<p style="margin-left:1em"><span class='note-inline'>(藪桑走反鄭玄注周禮曰澤無水曰藪又曰藪大澤也又云水晞之澤曰藪韓詩傳曰澤中可禽獸居之曰藪)</span>。</p>
麁澀<p style="margin-left:1em"><span class='note-inline'>(澀字有作澀者不是字也)</span>。</p>
諷誦<p style="margin-left:1em"><span class='note-inline'>(諷方鳳反鄭玄注周禮曰背文曰諷以聲節之曰誦也)</span>。</p>
佛塔<p style="margin-left:1em"><span class='note-inline'>(塔梵言也或曰偷婆正云窣堵及此翻為墳陵)</span>。</p>
若飯食時<p style="margin-left:1em"><span class='note-inline'>(飯扶晚反說文云飯食也謂食飯也盖喫之異名尓)</span>。</p>
</div>
<div class='div-other'><a id='mulu35' />
<p class='h2'>賢首菩薩品上</p>摩訶衍<p style="margin-left:1em"><span class='note-inline'>(具云摩訶衍那言摩訶者此云大也衍那者云乘也)</span>。</p>
兼利<p style="margin-left:1em"><span class='note-inline'>(文字集略曰兼并也言菩薩自利復利於他故云兼利也)</span>。</p>
晃曜<p style="margin-left:1em"><span class='note-inline'>(晃胡廣反說文曰晃明也廣雅曰晃暉也字又作晄)</span>。</p>
絢煥<p style="margin-left:1em"><span class='note-inline'>(絢呼遍反鄭注儀禮曰絢謂文彩成也何晏注論語曰煥明也)</span>。</p>
刼中飢饉<p style="margin-left:1em"><span class='note-inline'>(饉渠恡反尒雅曰穀不熟曰飢蔬不熟曰饉穀梁傳曰一穀不昇曰嗛二穀不昇曰飢三穀不昇曰饉四穀不昇曰康五穀不昇曰大浸昇登也成也墨子曰一穀不收謂之饉二穀不収謂之旱三穀不収謂之凶四穀不収謂之餽五穀不収謂之飢饉言五穀者禮記月令云麦菽稷麻黍也或曰房散角苗[禾*會]也飢字或作餞也)</span>。</p>
愜<p style="margin-left:1em"><span class='note-inline'>(牽恊反)</span>。</p>
俾樂色<p style="margin-left:1em"><span class='note-inline'>(俾卑尓反孔安國注書曰俾使也)</span>。</p>
所好尚<p style="margin-left:1em"><span class='note-inline'>(好呼到反樂也顏注漢書曰尚崇者也)</span>。</p>
離諠憒<p style="margin-left:1em"><span class='note-inline'>(憒公對反廣雅曰憒亂也)</span>。</p>
雅思淵才<p style="margin-left:1em"><span class='note-inline'>(思先吏反淵烏玄反毛詩傳曰淵深也)</span>。</p>
良毉<p style="margin-left:1em"><span class='note-inline'>(毛詩傳曰良善也毉字或作醫也)</span>。</p>
示謁天廟<p style="margin-left:1em"><span class='note-inline'>(謁於歇反蒼頡篇曰示現也尓雅曰謁請也言示現祈請天神靈廟也)</span>。</p>
蹲踞<p style="margin-left:1em"><span class='note-inline'>(蹲徂崙反踞居御反)</span>。</p>
稟雅<p style="margin-left:1em"><span class='note-inline'>(稟彼錦反孔安國注書曰稟受也字冝從來古文作稟也)</span>。</p>
</div></div>
<div class='div-other'><a id='mulu36' />
<p class='h1'>經卷第十五</p>
<div class='div-other'><a id='mulu37' />
<p class='h2'>賢首品下</p>瀑流<p style="margin-left:1em"><span class='note-inline'>(瀑蒲報反說文曰瀑疾雨也謂天澍淬疾大雨山川洪流忽尓而至也)</span>。</p>
舡筏<p style="margin-left:1em"><span class='note-inline'>(筏房越反方言曰等謂之草箄謂之筏秦晉通語也又按暫縛柴木水中運載者亦曰筏也筏字又作<span class='corr'>橃</span>[啜-口+舟]<span class='corr'>兩</span>躰也)</span>。</p>
毀呰<p style="margin-left:1em"><span class='note-inline'>(呰資尓反說文曰呰呵也)</span>。</p>
逮成<p style="margin-left:1em"><span class='note-inline'>(逮唐愛反鄭注禮記曰逮及也謂預及於事也)</span>。</p>
拯<p style="margin-left:1em"><span class='note-inline'>(蒸之上聲杜注左傳曰拯救助也)</span>。</p>
惠施<p style="margin-left:1em"><span class='note-inline'>(廣雅曰惠賜也)</span>。</p>
珎饌<p style="margin-left:1em"><span class='note-inline'>(饌仕眷反尓雅曰饌羙也)</span>。</p>
戈鋋劍㦸<p style="margin-left:1em"><span class='note-inline'>(戈古禾反鋋市連反小雅曰戈劒㦸也說文曰戈謂平頭㦸也聲類曰鋋鏦也鏦音忩許叔重注淮南子曰鋋小矛也方言曰吳楊江淮南楚之間謂矛為鋋按論語圖戈形旁出一刃也戟形旁出兩刃也)</span>。</p>
弧矢<p style="margin-left:1em"><span class='note-inline'>(弧戶吾反矢式耳反說文弧木弓也考工記曰剡木曰矢謂即箭也弧字經本有從矢邊作弧或矢邊作直作[瓜-、]者皆無典據矢字又作矢或亦作矢)</span>。</p>
車輿<p style="margin-left:1em"><span class='note-inline'>(輿與居反玉篇曰輿謂車之捴名也)</span>。</p>
何况<p style="margin-left:1em"><span class='note-inline'>(况許誑反况字正體兩點邊作經本有從三點者說文謂之寒水珠乖譬况之義者也)</span>。</p>
須㬰<p style="margin-left:1em"><span class='note-inline'>(玉篇曰須㬰俄須之間也俱舍論云百二十剎那為一怛剎那量六十怛剎那為一臘縛三十臘縛為一須㬰三十須㬰為一晝夜也)</span>。</p>
敗衂<p style="margin-left:1em"><span class='note-inline'>(衂女育反玉篇曰衂折挫也左思吳都賦曰衂挫芒是也)</span>。</p>
徒旅<p style="margin-left:1em"><span class='note-inline'>(旅力與反孔安注書曰徒眾也旅猶言侶廣雅曰侶伴也)</span>。</p>
竄匿<p style="margin-left:1em"><span class='note-inline'>(竄麤亂反玉篇曰竄逃藏也廣雅曰匿隱也)</span>。</p>
釋提桓<p style="margin-left:1em"><span class='note-inline'>(勘此中梵本與前第一卷說不殊古人謬置桓字深成罪過也)</span>。</p>
蹈<p style="margin-left:1em"><span class='note-inline'>(徒倒反說文曰蹈蹋也)</span>。</p>
僅<p style="margin-left:1em"><span class='note-inline'>(渠恡反說文曰僅纔能也字從墓省故但革下土也)</span>。</p>
憂悴<p style="margin-left:1em"><span class='note-inline'>(悴疾醉反方言曰悴傷謂容皃瘦損字又作頌)</span>。</p>
被甲<p style="margin-left:1em"><span class='note-inline'>(被皮義反廣雅曰被加也謂加之於身也)</span>。</p>
罥網<p style="margin-left:1em"><span class='note-inline'>(罥古泫反珠藂曰罥謂以繩繫取鳥也字又作羂也)</span>。</p>
忉利天<p style="margin-left:1em"><span class='note-inline'>(忉利梵言正云怛唎耶怛唎奢言怛唎耶者此云三也怛唎奢者十三也謂須弥山頂四方各有八天城當中有一大城帝釋所居揔數有三十三處故從處立名也)</span>。</p>
摩䤈首羅<p style="margin-left:1em"><span class='note-inline'>(正云摩䤈溼伐羅言摩䤈者此云大也溼伐羅者自在也謂此天王於大千世界中得自在故也)</span>。</p>
無所拒<p style="margin-left:1em"><span class='note-inline'>(拒渠呂反字冝作岠孔安注書曰岠違也玉篇曰岠推挌之也方言云格也止也今經本從<span class='corr'>扌</span>者此則時俗共用耳)</span>。</p>
珂雪色<p style="margin-left:1em"><span class='note-inline'>(珂可何反玉篇曰珂謂螺屬所出於海其白若雪所以嬰馬膺者也)</span>。</p>
馬瑙<p style="margin-left:1em"><span class='note-inline'>(按馬腦梵音謂之阿溼嚩揭波言阿溼嚩者此云馬也嚩音符何反揭波者腦也藏也若言阿溼摩揭波此云石藏按此寶出石中故應名石藏寶古來以馬聲濫石藏聲濫腦故謬云馬腦也)</span>。</p>
多羅華<p style="margin-left:1em"><span class='note-inline'>(具釋如下三十三中)</span>。</p>
曼陁羅花<p style="margin-left:1em"><span class='note-inline'>(此云悅意花又曰雜色花亦云柔軟聲亦云天妙花)</span>。</p>
鷄羅多摩<p style="margin-left:1em"><span class='note-inline'>(鷄羅具云鷄薩羅此曰花葉也多摩具云多摩羅此云天花也謂此香是天上花葉所作也)</span>。</p>
婆利師迦<p style="margin-left:1em"><span class='note-inline'>(此云兩時生者花即以此花和合為香故還立此名按梵語云婆利師此云兩也迦者時也其花要至兩時方生故名也)</span>。</p>
<span class='corr'>末</span>利利香<p style="margin-left:1em"><span class='note-inline'>(<span class='corr'>末</span>利香花名也其花黃金色然非末利之言即翻為黃也)</span>。</p>
</div></div>
<div class='div-other'><a id='mulu38' />
<p class='h1'>經卷第十六</p>
<div class='div-other'><a id='mulu39' />
<p class='h2'>昇須弥頂品</p>置普光明藏<p style="margin-left:1em"><span class='note-inline'>(廣雅曰置者也謂安者於其藏中也)</span>。</p>
十千層級<p style="margin-left:1em"><span class='note-inline'>(層賊楞反級居立反按梵本中謂之出超)</span>。</p>
十千繒綺<p style="margin-left:1em"><span class='note-inline'>(繒疾陵反說文曰繒謂帛之惣名也白布邪文曰綺也釋名曰綺崎也其文崎邪不順經緯之縱撗也)</span>。</p>
迦葉<p style="margin-left:1em"><span class='note-inline'>(具云迦攝波此曰飲光斯則一家之姓氏彼佛降生此姓氏中即以姓為名也)</span>。</p>
拘那牟尼<p style="margin-left:1em"><span class='note-inline'>(正云迦那牟尼言拘那者此云金也牟尼仙也佛是大仙身真金色故此名佛為金色仙也)</span>。</p>
迦羅鳩䭾<p style="margin-left:1em"><span class='note-inline'>(具云迦羅鳩忖䭾此云所應断<span class='corr'>已</span>断)</span>。</p>
毗舍浮<p style="margin-left:1em"><span class='note-inline'>(正云毗溼婆部言毗溼婆者此云遍一切也部自在也言遍於一切皆得自在或翻為一切有也)</span>。</p>
尸棄<p style="margin-left:1em"><span class='note-inline'>(正云式棄那此云持髻或曰有髻也)</span>。</p>
毗婆尸<p style="margin-left:1em"><span class='note-inline'>(此云淨觀或曰勝觀亦云勝見或曰種種觀)</span>。</p>
弗沙<p style="margin-left:1em"><span class='note-inline'>(正云勃沙此云增威)</span>。</p>
提舍<p style="margin-left:1em"><span class='note-inline'>(正云底沙依西域訓字云底謂底邏那此云度也沙謂皤沙此云說也言說法度人也)</span>。</p>
波頭摩<p style="margin-left:1em"><span class='note-inline'>(正云鉢特忙此云赤蓮花也)</span>。</p>
</div>
<div class='div-other'><a id='mulu40' />
<p class='h2'>湏弥頂上偈讚品</p>阿盧那華<p style="margin-left:1em"><span class='note-inline'>(此云曰欲出時紅赤之相其花色似彼故用彼名之謂即紅蓮花也)</span>。</p>
那羅陁華<p style="margin-left:1em"><span class='note-inline'>(那羅正曰㮈羅此云人陁謂陁羅此云持也其花香妙人皆佩之故曰人持華也)</span>。</p>
性尒<p style="margin-left:1em"><span class='note-inline'>(尒猶如此也如此即是印可之言故珠叢曰尒謂言相然也)</span>。</p>
寧受<p style="margin-left:1em"><span class='note-inline'>(玉篇曰寧願辤也)</span>。</p>
偉哉<p style="margin-left:1em"><span class='note-inline'>(偉于鬼反說文曰偉奇也切韻稱傳大也玉篇曰哉謂語末之辝也)</span>。</p>
</div>
<div class='div-other'><a id='mulu41' />
<p class='h2'>菩薩十住品</p>虛閑<p style="margin-left:1em"><span class='note-inline'>(无為曰虛无事曰閑)</span>。</p>
宴[寢-爿+(攸-ㄆ)]<p style="margin-left:1em"><span class='note-inline'>(宴於見反顏注漢書曰宴謂安息者也)</span>。</p>
吼<p style="margin-left:1em"><span class='note-inline'>(呼口反)</span>。</p>
教詔<p style="margin-left:1em"><span class='note-inline'>(教古孝古包二反詔章曜章遙二反尓雅曰詔導也郭璞曰謂教導之也)</span>。</p>
</div></div>
<div class='div-other'><a id='mulu42' />
<p class='h1'>經卷第十七</p>
<div class='div-other'><a id='mulu43' />
<p class='h2'>梵行品</p>逮於无上<p style="margin-left:1em"><span class='note-inline'>(逮唐愛反尓雅曰逮与也与即古之預字今經意謂得預無上樂果也)</span>。</p>
喉吻<p style="margin-left:1em"><span class='note-inline'>(吻无粉反蒼頡篇曰吻謂層兩頭邊也)</span>。</p>
預流<p style="margin-left:1em"><span class='note-inline'>(味叢曰凡事相及為預也此中謂於見道第十六心得果捨向及遁聖眾行流故曰預流者也)</span>。</p>
阿羅漢<p style="margin-left:1em"><span class='note-inline'>(按梵語中此名舍攝多義依大婆沙論第九十四卷中四義釋一者應供二者煞賊三者不生四者遠惡依唯識論中三義以釋一<span class='corr'>已</span>永害煩惱賊故二應受世間妙供養故三永不復處分叚生故依成實論中一釋謂断惑盡故名阿羅漢舊翻之為无生者謂三界惑盡更无三界生故也)</span>。</p>
羯磨<p style="margin-left:1em"><span class='note-inline'>(此云辦事謂諸法事由茲成辦也)</span>。</p>
和上<p style="margin-left:1em"><span class='note-inline'>(按五天雅言和上謂之塢波陁耶然彼土流俗謂之殟杜于闐䟽勒乃云鶻社今此方訛音謂之和上雖諸方殊異今依正釋言塢波者此云近也陁耶者讀也言此尊師為弟子親近習讀之者也舊云親教是也)</span>。</p>
阿闍梨<p style="margin-left:1em"><span class='note-inline'>(此云軌範軌範即是師義謂與弟子為法則也)</span>。</p>
</div>
<div class='div-other'><a id='mulu44' />
<p class='h2'>初發心功德品</p>寧為多不<p style="margin-left:1em"><span class='note-inline'>(寧年形反玉篇曰寧安也漢書集注曰安焉也安焉之言皆是徵周之辝耳焉音於虔反)</span>。</p>
哥羅分<p style="margin-left:1em"><span class='note-inline'>(正云迦羅此云豎析人身上一毛為一百中之一分也或曰十六分中之一分或義譯為校量分迦音量䭾反)</span>。</p>
優波尼沙陁分<p style="margin-left:1em"><span class='note-inline'>(正云塢波尼殺曇言塢波者近也尼殺曇者少也謂少許相近此類之分也或曰優波此云近也尼沙陀對也謂相近比對分也或云極也謂數中之極此中經意無限善根多少俱無此對設其少許亦無限極也)</span>。</p>
且置此喻<p style="margin-left:1em"><span class='note-inline'>(廣雅曰置捨也)</span>。</p>
須陁洹<p style="margin-left:1em"><span class='note-inline'>(正云宰路陁阿鉢囊言宰路陁者此云入也阿鉢囊者此云流也謂適斷見惑捨異生性初獲聖性入聖行流故名入流也舊安恒字莫知其所以也)</span>。</p>
斯陁含<p style="margin-left:1em"><span class='note-inline'>(此云一來謂此聖者雖断欲界修惑六品然為有餘三品示断此令聖者一度來生欲界故名一來也)</span>。</p>
阿那含<p style="margin-left:1em"><span class='note-inline'>(此云不還謂断欲修九品惑畫從此上生色界更不還來受生欲界故名不還也)</span>。</p>
傘<p style="margin-left:1em"><span class='note-inline'>(桑亶反)</span>。</p>
纔<p style="margin-left:1em"><span class='note-inline'>(昨來反廣雅曰纔暫也)</span>。</p>
難制沮<p style="margin-left:1em"><span class='note-inline'>(沮才歟反李琦注漢書曰制断也禁也毛詩傳曰沮止也)</span>。</p>
不告勞<p style="margin-left:1em"><span class='note-inline'>(孟康注韓詩曰古者名吏休假曰告也又按告謂告訴即辝聞之言也故詩云王事鞅掌不敢告勞是也)</span>。</p>
覲謁<p style="margin-left:1em"><span class='note-inline'>(覲渠恡反謁於歇反珠藂曰覲謂就見尊老也杜注左傳曰謁白也謂答白溫清起居之事也)</span>。</p>
鑽仰<p style="margin-left:1em"><span class='note-inline'>(鑽則官反論語曰子見齊縗者冕衣裳者與瞽者見之雖少必作過之必趍顏淵喟然歎曰仰之弥高鑽之弥堅何晏注云言其不可窮極也謂道高且堅都无際限再仰益高再鑽益堅也)</span>。</p>
躭味<p style="margin-left:1em"><span class='note-inline'>(躭都合反按玉篇字林等嗜色為媅嗜洒曰酖耳類媅字作妉今經本作躭字時俗共行未詳所出也)</span>。</p>
珎座<p style="margin-left:1em"><span class='note-inline'>(賈注國語曰珎寶也)</span>。</p>
乍可量<p style="margin-left:1em"><span class='note-inline'>(廣雅曰乍暫也)</span>。</p>
</div></div>
<div class='div-other'><a id='mulu45' />
<p class='h1'>經卷第十八</p>
<div class='div-other'><a id='mulu46' />
<p class='h2'>明法品</p>超諸等列<p style="margin-left:1em"><span class='note-inline'>(韻圃稱等高也杜注左傳列位也鄭注禮記曰列等比也張湛注列子曰禽狩之智有與人同居則有群行則有列列立位也)</span>。</p>
舛謬<p style="margin-left:1em"><span class='note-inline'>(舛昌䎡反珠叢曰舛相違背也鄭注禮記曰謬誤也)</span>。</p>
文相連屬<p style="margin-left:1em"><span class='note-inline'>(成文相連對文相屬)</span>。</p>
三摩鉢底<p style="margin-left:1em"><span class='note-inline'>(此云等至謂由加行伏沉掉力至其定立身心安和也)</span>。</p>
皆无瑕玷<p style="margin-left:1em"><span class='note-inline'>(瑕行加反玷丁念反廣雅曰瑕裂也毛詩傳曰<span class='corr'>缺</span>也凡物之有過者皆由玉之瑕玷古來以為通語也)</span>。</p>
植<p style="margin-left:1em"><span class='note-inline'>(承力反蒼頡篇曰植種也經本有作殖字者非此用也)</span>。</p>
</div></div>
<div class='div-other'><a id='mulu47' />
<p class='h1'>經卷第十九</p>
<div class='div-other'><a id='mulu48' />
<p class='h2'>佛昇夜摩天宮品</p>莫不自謂<p style="margin-left:1em"><span class='note-inline'>(珠叢曰莫无也玉篇曰謂猶言也道也)</span>。</p>
</div>
<div class='div-other'><a id='mulu49' />
<p class='h2'>夜摩宮中偈讚品</p>靡不充<p style="margin-left:1em"><span class='note-inline'>(珠叢曰靡无也小雅曰充俻也)</span>。</p>
斯尚然<p style="margin-left:1em"><span class='note-inline'>(迩雅曰斯此也)</span>。</p>
</div>
<div class='div-other'><a id='mulu50' />
<p class='h2'>十行品</p>無屈撓行<p style="margin-left:1em"><span class='note-inline'>(撓女教如紹二反杜注左傳曰撓曲也漢書集注曰撓觸也此中文意明精進波羅蜜勇捍榮勤無退屈無怯弱也撓字正應從本經本有從<span class='corr'>扌</span>者音呼高反撓擾之字非此所用也)</span>。</p>
靡所資贍<p style="margin-left:1em"><span class='note-inline'>(考工記因資取也小雅曰贍足也言觸事乏少无取足處也又郭象注㽵子曰資給濟也聲類曰贍助也言孤焭无人濟助也)</span>。</p>
補伽羅<p style="margin-left:1em"><span class='note-inline'>(正云補特伽羅此曰數取趣謂造集不息數數取苦果也)</span>。</p>
摩納婆<p style="margin-left:1em"><span class='note-inline'>(正云摩那婆此曰年少者謂儒童也)</span>。</p>
姝麗<p style="margin-left:1em"><span class='note-inline'>(姝昌逾反說文曰姝色美也小雅曰麗著也謂顏色鮮著也)</span>。</p>
珎玩<p style="margin-left:1em"><span class='note-inline'>(玩五叚反廣雅曰珍重也賈注國語曰珍美也書曰玩人喪德玩物喪志孔安國注曰以人為戲弄則喪德以器物為戲弄則喪志今此謂所愛重戲弄之具也字又作貦妧兩體或戲人為妧狎習為說貪受為忨也)</span>。</p>
若或從事<p style="margin-left:1em"><span class='note-inline'>(邇雅曰或有也河上公注老子曰從為也)</span>。</p>
頗能<p style="margin-left:1em"><span class='note-inline'>(頗普我普俄二反廣雅曰頗少也)</span>。</p>
阿鼻地獄<p style="margin-left:1em"><span class='note-inline'>(阿鼻此云无閒也)</span>。</p>
慶幸<p style="margin-left:1em"><span class='note-inline'>(幸河耿反劉兆注公羊傳曰幸遇也韻圃稱幸頼也)</span>。</p>
</div></div>
<div class='div-other'><a id='mulu51' />
<p class='h1'>經卷第二十</p>
<div class='div-other'><a id='mulu52' />
<p class='h2'>十行品之二</p>無所[(厂@((既-旡)-日+口))*頁]戀<p style="margin-left:1em"><span class='note-inline'>(廣雅曰[(厂@((既-旡)-日+口))*頁]眷也)</span>。</p>
毗尼<p style="margin-left:1em"><span class='note-inline'>(正云毗奈耶此曰調伏謂調身語七種非故或謂三業令不造惡)</span>。</p>
無聡敏<p style="margin-left:1em"><span class='note-inline'>(聡猶忩逮謂記覽疾也杜注左傳曰敏達也)</span>。</p>
頑嚚<p style="margin-left:1em"><span class='note-inline'>(頑五鰥反嚚魚巾反廣雅曰頑鈍也蒼頡篇曰嚚惡也)</span>。</p>
匪懈<p style="margin-left:1em"><span class='note-inline'>(匪方尾反孝經曰夙夜匪懈以事一人鄭注匪非也懈墮也按非猶不也无也)</span>。</p>
至法淵底<p style="margin-left:1em"><span class='note-inline'>(淵烏玄反毛詩曰淵深也)</span>。</p>
無所適莫<p style="margin-left:1em"><span class='note-inline'>(適丁歷反蜀志諸葛亮曰事以覆踈易奪為益无適无莫為平人情苦親親而踈踈故適莫之道廢人皆樂人從<span class='corr'>己</span>不樂<span class='corr'>己</span>從人故易奪之義廢也論語云子口君子之於天下无適无莫也漢書注曰適主也邇雅曰莫定也謂普於一切无偏主親無偏定踈也)</span>。</p>
冀望<p style="margin-left:1em"><span class='note-inline'>(珠叢曰冀謂心有阿希求也)</span>。</p>
縷<p style="margin-left:1em"><span class='note-inline'>(力主反)</span>。</p>
不遷身<p style="margin-left:1em"><span class='note-inline'>(遷七延反鄭注禮記曰遷變改也)</span>。</p>
暨于法界<p style="margin-left:1em"><span class='note-inline'>(上渠器反珠叢曰暨謂及頼也)</span>。</p>
該<p style="margin-left:1em"><span class='note-inline'>(廣雅曰該包也)</span>。</p>
未嘗<p style="margin-left:1em"><span class='note-inline'>(玉篇曰嘗謂昔暫為之也今此云未嘗者即是未嘗為之也)</span>。</p>
聡哲<p style="margin-left:1em"><span class='note-inline'>(書曰知人則哲邇雅曰哲智也)</span>。</p>
靡所儔<p style="margin-left:1em"><span class='note-inline'>(儔直由反珠叢曰儔玉篇曰儔類也)</span>。</p>
</div></div>
<div class='div-other'><a id='mulu53' />
<p class='h1'>經卷第二十一</p>
<div class='div-other'><a id='mulu54' />
<p class='h2'>十無盡藏品</p>分減施<p style="margin-left:1em"><span class='note-inline'>(分方云反減閒斬反)</span>。</p>
不非先制<p style="margin-left:1em"><span class='note-inline'>(說文曰非違也)</span>。</p>
貢高<p style="margin-left:1em"><span class='note-inline'>(廣雅曰貢上也謂受貢上之國自恃尊高則輕易附庸之國今有自高陵物欲人賔伏者則亦謂之貢高也)</span>。</p>
陵奪<p style="margin-left:1em"><span class='note-inline'>(蒼頡篇曰陵侵也奪字有作奪者俗)</span>。</p>
啟導<p style="margin-left:1em"><span class='note-inline'>(說文曰啟開也教也導引也)</span>。</p>
輟己<p style="margin-left:1em"><span class='note-inline'>(<span class='corr'>己</span>居里反珠叢曰輟止也謂止卻自用迴與人也)</span>。</p>
夭命<p style="margin-left:1em"><span class='note-inline'>(夭於矯反孔安注書云少喪曰夭也字有作叐者不是字也)</span>。</p>
身嬰重疾<p style="margin-left:1em"><span class='note-inline'>(嬰於盈反漢書集注曰嬰繞也謂帶[疙-乙+小]疾猶物之纏繞人也)</span>。</p>
年方<p style="margin-left:1em"><span class='note-inline'>(玉篇曰方始也正也)</span>。</p>
焭獨羸頓<p style="margin-left:1em"><span class='note-inline'>(焭渠營反孔安注書曰焭單也玉篇云无兄弟曰焭无子曰獨文字集略曰䪺損也焭字又作焭惸嬛婛三躰)</span>。</p>
宜時疾捨<p style="margin-left:1em"><span class='note-inline'>(時速也此蓋蒲板方俗之言)</span>。</p>
王四天下<p style="margin-left:1em"><span class='note-inline'>(王于誑反韓康注易曰主盛也威德之至王天下)</span>。</p>
我今貧寠<p style="margin-left:1em"><span class='note-inline'>(寠其矩反蒼頡篇云无財曰貧无財俻禮謂之寠也)</span>。</p>
特垂矜念<p style="margin-left:1em"><span class='note-inline'>(漢書集注曰特獨也毛詩傳曰矜憐也謂偏獨憂憐也)</span>。</p>
以贍於我<p style="margin-left:1em"><span class='note-inline'>(贍時燄反小雅曰贍足也聲類曰贍助也)</span>。</p>
我等欽風<p style="margin-left:1em"><span class='note-inline'>(孔安注書曰欽敬也風教也鄭玄注周禮曰風者聖賢治道之遺化也今謂敬用其教令也)</span>。</p>
都不可得<p style="margin-left:1em"><span class='note-inline'>(漢書拾遺曰都捴也)</span>。</p>
我身薄祜<p style="margin-left:1em"><span class='note-inline'>(祜胡古反鄭牋詩曰祜福也言冝從示邊古經本有示邊作右音尤救反孔子述易曰祐者助也按經本意明不具足身由薄福所致非関見在人天助故不從右也)</span>。</p>
諸根殘缺<p style="margin-left:1em"><span class='note-inline'>(缺傾雪反蒼頡篇曰殘傷也)</span>。</p>
不淨微形<p style="margin-left:1em"><span class='note-inline'>(毛詩傳曰微瘍也瘍音移益反郭注邇雅曰瘍瘡也言身之不淨如瘡也又王注書曰微賤也言此不淨之身非可貴重也瘍微從彳賤微從亻也)</span>。</p>
胞段<p style="margin-left:1em"><span class='note-inline'>(段徒玩反胞胎分段故云胞段也)</span>。</p>
祇夜<p style="margin-left:1em"><span class='note-inline'>(此云諷誦)</span>。</p>
伽陁<p style="margin-left:1em"><span class='note-inline'>(此云諷重誦)</span>。</p>
尼陁那<p style="margin-left:1em"><span class='note-inline'>(此云因緣然有三類一因請而說二因犯制戒三因事說法也)</span>。</p>
優陁那<p style="margin-left:1em"><span class='note-inline'>(此云无問自說也)</span>。</p>
嬈亂<p style="margin-left:1em"><span class='note-inline'>(嬈乃烏反三蒼曰撓擾也孔安注書曰擾煩也)</span>。</p>
過咎<p style="margin-left:1em"><span class='note-inline'>(咎渠久反玉篇曰咎罪也孔安注書曰咎惡也)</span>。</p>
</div></div>
<div class='div-other'><a id='mulu55' />
<p class='h1'>經卷第二十二</p>
<div class='div-other'><a id='mulu56' />
<p class='h2'>昇兜率天宮品</p>綺煥<p style="margin-left:1em"><span class='note-inline'>(煥呼換反張載注靈光殿賦云綺文也何晏注論語曰煥明也言也文彩分明也)</span>。</p>
頻婆帳<p style="margin-left:1em"><span class='note-inline'>(頻婆此云身影質謂此帳上㽵嚴具中儀現一切外質之影也或月頻婆鮮赤果名此帳似之故以名也)</span>。</p>
彰施<p style="margin-left:1em"><span class='note-inline'>(孔安注書曰彰明也施猶發也言以妙寶發明於妙色也)</span>。</p>
頻婆羅香<p style="margin-left:1em"><span class='note-inline'>(或色鮮赤或能現影淮前帳釋)</span>。</p>
香氣發越<p style="margin-left:1em"><span class='note-inline'>(漢書集注曰發越謂香氣射散也言香氣纔發四散著人如箭射速中也)</span>。</p>
阿樓那香<p style="margin-left:1em"><span class='note-inline'>(紅赤色香色一如日欲出前之紅赤相即梵語中呼彼赤相為阿樓那也)</span>。</p>
拘蘇摩華<p style="margin-left:1em"><span class='note-inline'>(此之一名有通有別謂但果本諸花通名拘蘇摩又有一花獨名掏蘇摩其花大小如錢色甚鮮白眾多細葉圓集共成乍如此方白菊花也)</span>。</p>
樓閣延袤<p style="margin-left:1em"><span class='note-inline'>(袤莫搆反尓雅曰延長也切韻稱袤廣也聲類云袤長也史記曰蒙恬築長城延袤万餘里是也說文亦同此釋也)</span>。</p>
鮮白衣<p style="margin-left:1em"><span class='note-inline'>(鮮斯延反玉篇曰鮮好也明也)</span>。</p>
天牟陁羅<p style="margin-left:1em"><span class='note-inline'>(牟陁羅者三面赦也)</span>。</p>
因於撫擊<p style="margin-left:1em"><span class='note-inline'>(撫孚武反字正冝作拊廣雅曰拊擊也釋名曰敷也敷以手拍之拍摶也經本作撫字者此乃撫育按撫之字也)</span>。</p>
克諧眾樂<p style="margin-left:1em"><span class='note-inline'>(尓雅曰克能也孔安注書曰諧和也言能以眾多音樂和合成諸歌曲也)</span>。</p>
稽首作禮<p style="margin-left:1em"><span class='note-inline'>(周禮大祝辯九拜之儀一曰稽首再拜頭至地也二曰頓首再拜頭叩地也三曰空首再拜頭至手也四曰振首戰動拜也五曰吉祥拜齊縗不拜也下拜六凶拜稽顙而後拜謂三年服者七曰奇拜謂一拜八曰褒拜謂報拜也九曰肅拜謂但俯而下手也)</span>。</p>
不瞬<p style="margin-left:1em"><span class='note-inline'>(瞬舒閏反說文曰瞬謂目開閇數搖也字正體作[日*寅]今並隨俗作瞬也)</span>。</p>
阿迦尼吒天<p style="margin-left:1em"><span class='note-inline'>(具云阿迦尼瑟吒言阿迦者色也尼瑟吒究竟也言其色界十八天中此最終極也又云阿無也迦尼瑟吒小也謂色界十八天中㝡下一天唯小无大餘十六天上下㸦望亦大亦小此之一天唯大无小故以名也)</span>。</p>
如是儀則<p style="margin-left:1em"><span class='note-inline'>(邇雅曰儀法也)</span>。</p>
恱豫<p style="margin-left:1em"><span class='note-inline'>(豫余據反珠叢曰心安知恱謂之豫也)</span>。</p>
</div></div>
<div class='div-other'><a id='mulu57' />
<p class='h1'>經卷第二十三</p>
<div class='div-other'><a id='mulu58' />
<p class='h2'>兜率天宮偈讚品</p>良沃田<p style="margin-left:1em"><span class='note-inline'>(沃烏鵠反漢書集注曰沃溉灌也言其土地有溉灌之利也今謂溉灌之田復加肥善故曰良沃田也)</span>。</p>
</div>
<div class='div-other'><a id='mulu59' />
<p class='h2'>十迴向品</p>瞋佷<p style="margin-left:1em"><span class='note-inline'>(佷何墾反杜注左傳曰佷戾也說文曰佷不聽從也按玉篇佷字在彳部今多從立亻盖是時俗共行也)</span>。</p>
崇巖邃谷<p style="margin-left:1em"><span class='note-inline'>(邃辛酔反鄭注考工記曰崇高也說文曰邃深也邃字從遂韻也)</span>。</p>
入苦籠檻<p style="margin-left:1em"><span class='note-inline'>(檻胡黤反籠字正冝作攏三蒼曰攏所以宬禽狩櫚檻也說文曰攏牢也郭璞注山海經曰檻欄也謂穿地為坈上櫺子以欄禽狩也今經意謂三界皆昔如彼攏檻囚繫眾生也或謂三途劇苦名苦攏檻者也)</span>。</p>
眾苦大壑<p style="margin-left:1em"><span class='note-inline'>(壑呵各反兼名苑曰東海有大燋石一名沃燋方圓三万里水沃之則消盡過此有大壑一名尾閭深莫測其涯海水常澍不知其所之也今經意謂生死海中三苦八苦无有涯底如彼大壑故借喻言耳)</span>。</p>
五欲所致<p style="margin-left:1em"><span class='note-inline'>(顏注漢書曰致謂引而至之也)</span>。</p>
志獨無侶<p style="margin-left:1em"><span class='note-inline'>(鄭注禮記曰志意也侶伴也謂廣心獨濟不待伴也)</span>。</p>
顧復一切眾生<p style="margin-left:1em"><span class='note-inline'>(復扶福反詩云父兮生我母兮掬我拊我言我長我育我[(厂@((既-旡)-日+口))*頁]我復我出入復我鄭玄牋曰[(厂@((既-旡)-日+口))*頁]視也復反也言去子雖近猶步步反視也又牋詩曰是復者感念兩重復之也今經意菩薩於眾生亦然矣)</span>。</p>
</div></div>
<div class='div-other'><a id='mulu60' />
<p class='h1'>經卷第二十四</p>
<div class='div-other'><a id='mulu61' />
<p class='h2'>迴向品之二</p>供養瞻待<p style="margin-left:1em"><span class='note-inline'>(毛詩傳曰瞻視也鄭注周禮曰待給也謂看視供給之也)</span>。</p>
寶璫樹<p style="margin-left:1em"><span class='note-inline'>(璫得郎反釋名曰穿耳施珠曰璫按其一當乃用數種珠貫穿重懸之也)</span>。</p>
薩婆若<p style="margin-left:1em"><span class='note-inline'>(具云薩婆若臺薩婆此云一切也若囊智也)</span>。</p>
軒檻<p style="margin-left:1em"><span class='note-inline'>(軒許言反檻胡黤反漢書音義曰軒謂檻匕板也珠叢曰檻謂殿之欄也漢書集注曰檻謂軒前欄板也)</span>。</p>
澡漱<p style="margin-left:1em"><span class='note-inline'>(澡子老反漱史救反蒼頡篇曰澡盥也盥音古滿反珠叢曰盥洗手也說文曰漱蕩口者也)</span>。</p>
羣萌<p style="margin-left:1em"><span class='note-inline'>(萌莫耕反漢書集注曰萌謂草木初生也毛詩傳曰羣眾也言童蒙凡夫猶彼眾小草也又或字冝作眠毛詩傳曰珉民珉音與萌同也)</span>。</p>
無躁競心<p style="margin-left:1em"><span class='note-inline'>(躁則到反賈逵注國語曰躁擾也鄭注論語曰躁謂不安靜也有見為二二則為競則是動不安靜也)</span>。</p>
</div></div>
<div class='div-other'><a id='mulu62' />
<p class='h1'>經卷第二十五</p>
<div class='div-other'><a id='mulu63' />
<p class='h2'>迴向品之三</p>懺除<p style="margin-left:1em"><span class='note-inline'>(懺梵音也具云懺摩此云請忍謂請賢聖或清淨僧忍受悔過)</span>。</p>
恬然宴寂<p style="margin-left:1em"><span class='note-inline'>(恬田鹽反宴於見反方言曰恬然靜也漢書音義曰宴安居也寂无聲也)</span>。</p>
超然出現<p style="margin-left:1em"><span class='note-inline'>(鄭注書曰超出前也方言曰超遠也謂獨出高遠也)</span>。</p>
其心彌廣<p style="margin-left:1em"><span class='note-inline'>(郭注邇雅曰彌極意也言心極廣大耳)</span>。</p>
臨御大國<p style="margin-left:1em"><span class='note-inline'>(賈注國語曰臨治也鄭注禮記曰御主也謂主領而治理之也)</span>。</p>
名振天下<p style="margin-left:1em"><span class='note-inline'>(振之刃反說文曰振舉也杜注左傳曰振發也謂加名遠發起也)</span>。</p>
發號施令<p style="margin-left:1em"><span class='note-inline'>(廣雅曰號告也施設也令教也謂發言告示設教使行之也)</span>。</p>
溥蔭萬方<p style="margin-left:1em"><span class='note-inline'>(溥潘補反珠叢曰溥遍也今並作普字也)</span>。</p>
感德從化<p style="margin-left:1em"><span class='note-inline'>(邇雅曰感動也毛詩傳曰從隨也說文曰依教行曰化也言德能動之謂教令也)</span>。</p>
一切周給<p style="margin-left:1em"><span class='note-inline'>(謂周帀供給故云周給也)</span>。</p>
被戮<p style="margin-left:1em"><span class='note-inline'>(隆育反賈逵注國語曰戮煞也)</span>。</p>
僧坊<p style="margin-left:1em"><span class='note-inline'>(坊甫良反韻林曰坊區也謂區院也)</span>。</p>
揣食<p style="margin-left:1em"><span class='note-inline'>(揣字正冝摶音徒鸞反字從喪聲非從甫韻流俗不能別茲兩形遂用揣字揣初委反此乃揣量之字也)</span>。</p>
咽咀<p style="margin-left:1em"><span class='note-inline'>(咽於見反咀才與反廣雅曰咀嚼也)</span>。</p>
不欬<p style="margin-left:1em"><span class='note-inline'>(欬克代反玉篇曰欬上欶也欶音蘓豆反)</span>。</p>
芬馥<p style="margin-left:1em"><span class='note-inline'>(馥扶福反鄭注邇雅曰芬香氣調也字林曰馥香氣盛也)</span>。</p>
覆育<p style="margin-left:1em"><span class='note-inline'>(賈注國語曰育生也言如天覆如地生也)</span>。</p>
車璩<p style="margin-left:1em"><span class='note-inline'>(梵音正云牟娑羅揭婆言牟娑羅者此云勝也揭婆藏也舊名為車璩者所未詳也)</span>。</p>
珊瑚<p style="margin-left:1em"><span class='note-inline'>(梵本正云缽攞娑褐羅寶樹之名其樹身幹枝條葉皆紅色又按說文云珊瑚色赤生之於海或出山中也)</span>。</p>
</div></div>
<div class='div-other'><a id='mulu64' />
<p class='h1'>經卷第二十六</p>
<div class='div-other'><a id='mulu65' />
<p class='h2'>迴向品之四</p>貧窮孤露<p style="margin-left:1em"><span class='note-inline'>(孤焭裸露故云孤露)</span>。</p>
駕以駿馬<p style="margin-left:1em"><span class='note-inline'>(駿將[門@壬]反駕䭾也說文曰駿謂焉之良才也又音私閏反毛詩傳曰駿也兩義俱通)</span>。</p>
牽御<p style="margin-left:1em"><span class='note-inline'>(御魚據反廣雅曰御侍也進也)</span>。</p>
駕馭<p style="margin-left:1em"><span class='note-inline'>(馭魚據反玉篇曰馭即古之御字也今按諸書裝鞁為駕牽空為馭也)</span>。</p>
㽵嚴巨麗<p style="margin-left:1em"><span class='note-inline'>(巨字古作岠珠叢曰岠至也王逸注楚辝曰麗美好也謂至極美好者也)</span>。</p>
翼從<p style="margin-left:1em"><span class='note-inline'>(孔安注書曰翼輔也毛詩傳曰翼敬也)</span>。</p>
疲䪺<p style="margin-left:1em"><span class='note-inline'>(文字集略曰䪺損也謂勞倦者損力也)</span>。</p>
柔明<p style="margin-left:1em"><span class='note-inline'>(孔安注書曰柔謂和柔也言其行調柔識明利也)</span>。</p>
[示*玄]服莊嚴<p style="margin-left:1em"><span class='note-inline'>([示*玄]胡練反切韻稱好衣曰[示*玄]服虔注漢書曰[示*玄]服大盛玄黃之服也)</span>。</p>
年齒<p style="margin-left:1em"><span class='note-inline'>(杜注左傳曰齒列也謂與<span class='corr'>己</span>行列也司馬彪注莊子曰齒數也謂年壽之數也)</span>。</p>
奉養<p style="margin-left:1em"><span class='note-inline'>(養余亮反說文曰奉承也謂承事供養也)</span>。</p>
其心曠然<p style="margin-left:1em"><span class='note-inline'>(曠苦謗反河上公注老子經曰曠廣大也說文曰曠明也)</span>。</p>
珎竒萬計<p style="margin-left:1em"><span class='note-inline'>(說文曰計筭也謂筭計有万故曰萬計也)</span>。</p>
周帀填飾<p style="margin-left:1em"><span class='note-inline'>(填唐賢反賈注國語曰填加也言加之以飾又字或宜作鈿音與填同文字集略云鈿謂金花也)</span>。</p>
萬邦遵奉<p style="margin-left:1em"><span class='note-inline'>(鄭玄注周禮曰大曰邦小曰國邦之所居亦曰國也三蒼曰遵習也邇雅曰導從也說文曰奉承也言從今承稟也)</span>。</p>
享灌頂位<p style="margin-left:1em"><span class='note-inline'>(享虛兩反玉篇曰享當也杜注左傳曰享受也)</span>。</p>
庇蔭<p style="margin-left:1em"><span class='note-inline'>(庇必至反鄭注禮記曰庇蔭者也)</span>。</p>
光踰曒日<p style="margin-left:1em"><span class='note-inline'>(曒經了反埤蒼曰曒明也聲類作晈)</span>。</p>
首冠十力㽵嚴之冠<p style="margin-left:1em"><span class='note-inline'>(上冠字音古乱反鄭注禮記曰著冠為冠也下冠字音古丸反)</span>。</p>
撿繫其身<p style="margin-left:1em"><span class='note-inline'>(漢書音義曰撿局也謂繫縛局也)</span>。</p>
裸<p style="margin-left:1em"><span class='note-inline'>(胡瓦盧果二反字又作倮躶)</span>。</p>
將之死地<p style="margin-left:1em"><span class='note-inline'>(毛詩傳曰之至也尒雅曰之仁也)</span>。</p>
永訣<p style="margin-left:1em"><span class='note-inline'>(訣古穴反切韻稱訣別也)</span>。</p>
砧<p style="margin-left:1em"><span class='note-inline'>(陟林反斫剉之机也字又作碪)</span>。</p>
屠割<p style="margin-left:1em"><span class='note-inline'>(玉篇曰屠謂分割牲肉也)</span>。</p>
木槍<p style="margin-left:1em"><span class='note-inline'>(槍七羊反蒼頡篇曰槍謂木兩頭銳者也又音楚庚反非此所用也經本有作鏘者此乃鏗鏘之字深為差謬失經意也)</span>。</p>
貫<p style="margin-left:1em"><span class='note-inline'>(古丸反)</span>。</p>
阿逸多<p style="margin-left:1em"><span class='note-inline'>(正云阿制多此曰无能勝也)</span>。</p>
語主者言<p style="margin-left:1em"><span class='note-inline'>(廣雅曰主也謂守當者也)</span>。</p>
記莂<p style="margin-left:1em"><span class='note-inline'>(莂彼列反本作別字者誤)</span>。</p>
</div></div>
<div class='div-other'><a id='mulu66' />
<p class='h1'>經卷第二十七</p>
<div class='div-other'><a id='mulu67' />
<p class='h2'>迴向品之五</p>密緻髮<p style="margin-left:1em"><span class='note-inline'>(緻直利反經本有作稚字者此乃幼稚之字深為謬)</span>。</p>
光明鑒徹<p style="margin-left:1em"><span class='note-inline'>(鑒古懺反廣雅曰鑒照也)</span>。</p>
聾聵耳<p style="margin-left:1em"><span class='note-inline'>(聵五恠反韋昭注國語曰耳不別五樂之和謂之聾從生即聾謂之聵字又作聾二形)</span>。</p>
蒙昧<p style="margin-left:1em"><span class='note-inline'>(鄭玄注周禮曰蒙冒也蒼頡篇曰昧冥也言昏冒闇冥也)</span>。</p>
輟身要用<p style="margin-left:1em"><span class='note-inline'>(珠叢曰輟止也謂止絕<span class='corr'>己</span>之要用也)</span>。</p>
銛白牙齒<p style="margin-left:1em"><span class='note-inline'>(銛斯塩反漢書音義銛利也字從舌聲也)</span>。</p>
迦尸國<p style="margin-left:1em"><span class='note-inline'>(迦尸者西域竹名也其竹堪為箭幹然以其國多出此竹故立斯名其國即在中天笁境憍薩羅國之北隣乃是十六大國之一數也)</span>。</p>
尋即敗壞<p style="margin-left:1em"><span class='note-inline'>(杜注左傳曰尋續也言絕成<span class='corr'>已</span>續即壞也)</span>。</p>
<span class='corr'>逢</span>[這-言+印]引納<p style="margin-left:1em"><span class='note-inline'>(方言曰<span class='corr'>逢</span>謂逆[這-言+印]也納入也謂逆首迎之引入住處也)</span>。</p>
不尚<p style="margin-left:1em"><span class='note-inline'>(社注左傳曰尚上也今謂不以之為上也)</span>。</p>
傭<p style="margin-left:1em"><span class='note-inline'>(丑恭反又音與恭反非此所用字又作傭)</span>。</p>
七仞<p style="margin-left:1em"><span class='note-inline'>(汝胤反何承纂要云七尺曰仞小雅曰四尺曰仞)</span>。</p>
慈仁莅物<p style="margin-left:1em"><span class='note-inline'>(莅力至反毛詩傳曰莅臨也)</span>。</p>
心懷殘忍<p style="margin-left:1em"><span class='note-inline'>(漢書集注曰殘謂多所煞戮也今謂忍於煞戮故云殘忍者也)</span>。</p>
眾罪由生<p style="margin-left:1em"><span class='note-inline'>(邇雅曰由從也)</span>。</p>
一切宗信<p style="margin-left:1em"><span class='note-inline'>(白虎通曰宗尊言尊重信受也)</span>。</p>
</div></div>
<div class='div-other'><a id='mulu68' />
<p class='h1'>經卷第二十八</p>
<div class='div-other'><a id='mulu69' />
<p class='h2'>迴向品之六</p>造立精舍<p style="margin-left:1em"><span class='note-inline'>(藝文類聚云精舍者非以舍之精妙名為舍由其精練行者之所居故謂之精舍也)</span>。</p>
資生什物<p style="margin-left:1em"><span class='note-inline'>(漢書集注曰什物者為生之具三蒼曰什聚也雜也吳楚間謂資生雜具為什物也)</span>。</p>
恭恪<p style="margin-left:1em"><span class='note-inline'>(恪康鸖反孔安注書曰恪敬也)</span>。</p>
不匱<p style="margin-left:1em"><span class='note-inline'>(匱其位反漢書音曰匱空也廣雅曰匱乏也)</span>。</p>
王京都<p style="margin-left:1em"><span class='note-inline'>(公羊傳曰京師者何天子之居也京者大也師者眾也天子之居以眾大之辤言之也左氏傳曰邑有宗庿先君之主曰都无者曰邑廣雅曰都國也風俗通云天子治居之域舊曰郡曰邑者也)</span>。</p>
関防<p style="margin-left:1em"><span class='note-inline'>(防浮亡反)</span>。</p>
妓侍眾女<p style="margin-left:1em"><span class='note-inline'>(妓奇綺反埤蒼曰妓美女也為侍謂之妓侍也或曰妓女樂也美女為樂亦云妓樂或有作伎者言支義反傷字也非此所用也)</span>。</p>
罄所珎<p style="margin-left:1em"><span class='note-inline'>(毛詩曰傳曰罄盡也杜注左傳曰珎寶也)</span>。</p>
中悔<p style="margin-left:1em"><span class='note-inline'>(中陟仲反)</span>。</p>
弥宣正法<p style="margin-left:1em"><span class='note-inline'>(劉瓛注易曰弥廣也郭璞注邇雅曰弥極意也迩雅曰宣明者也)</span>。</p>
無毒虐<p style="margin-left:1em"><span class='note-inline'>(孔安注書曰虐暴也言无毒惡猝暴之性也)</span>。</p>
率土<p style="margin-left:1em"><span class='note-inline'>(玉篇曰率遵也用也謂遵用教命之處也)</span>。</p>
牀蓐<p style="margin-left:1em"><span class='note-inline'>(蓐如欲反聲類曰蓐薦也郭璞注尓雅曰蓐席也案古者薦蓆通稱謂之蓐也然今別有厚氊衣以表裏亦謂之褥其字正冝從衣邊作辱也)</span>。</p>
</div></div>
<div class='div-other'><a id='mulu70' />
<p class='h1'>經卷第二十九</p>
<div class='div-other'><a id='mulu71' />
<p class='h2'>迴向品之七</p><span class='corr'>己</span>頭充滿<p style="margin-left:1em"><span class='note-inline'>(<span class='corr'>己</span>基理反)</span>。</p>
僮㒒作使<p style="margin-left:1em"><span class='note-inline'>(作則各反使所吏反按玉篇古之用字幼童為僮㒒為與今<span class='corr'>一</span>倍別也鄭注禮記曰㒒謂賤伇之人也)</span>。</p>
發言誠諦<p style="margin-left:1em"><span class='note-inline'>(河上公注老子曰誠實也方言曰諦審也謂所出言教真實審定也)</span>。</p>
庶品<p style="margin-left:1em"><span class='note-inline'>(庶眾也品類也眾覺流類謂之眾類也)</span>。</p>
</div></div>
<div class='div-other'><a id='mulu72' />
<p class='h1'>經卷第三十</p>
<div class='div-other'><a id='mulu73' />
<p class='h2'>迴向品之八</p>若專勵<p style="margin-left:1em"><span class='note-inline'>(勵力制反杜注左傳曰勵勸也玉篇曰勵勉也謂自強筞勤也)</span>。</p>
若起行<p style="margin-left:1em"><span class='note-inline'>(行遐孟反)</span>。</p>
</div></div>
<div class='div-other'><a id='mulu74' />
<p class='h1'>經卷第三十一</p>
<div class='div-other'><a id='mulu75' />
<p class='h2'>迴向品之九</p>周聞<p style="margin-left:1em"><span class='note-inline'>(聞无運反)</span>。</p>
一毛端量處<p style="margin-left:1em"><span class='note-inline'>(量力仗反端頭也賈注云量分齊也)</span>。</p>
誕生<p style="margin-left:1em"><span class='note-inline'>(誕唐亶反珠叢曰誕育也賈注國語曰育生也)</span>。</p>
分無遐邇<p style="margin-left:1em"><span class='note-inline'>(邇雅曰遐遠也孔安注書曰迩近也)</span>。</p>
</div></div>
<div class='div-other'><a id='mulu76' />
<p class='h1'>經卷第三十二</p>
<div class='div-other'><a id='mulu77' />
<p class='h2'>迴向品之十</p>離垢繒<p style="margin-left:1em"><span class='note-inline'>(繒疾陵反說文曰繒謂帛之惣名凡綵帛皆是)</span>。</p>
</div></div>
<div class='div-other'><a id='mulu78' />
<p class='h1'>經卷第三十三</p>
<div class='div-other'><a id='mulu79' />
<p class='h2'>迴向品之十一</p>寶多羅形<p style="margin-left:1em"><span class='note-inline'>(多羅者西域樹名也其形似椶櫚樹也體堅如䥫葉長稠密縱多時大雨其葉蔭處乾若屋下今以此寶而成故曰寶多羅也又或翻為高竦樹也)</span>。</p>
延袤<p style="margin-left:1em"><span class='note-inline'>(袤莫搆反義<span class='corr'>已</span>見上)</span>。</p>
逈然高出<p style="margin-left:1em"><span class='note-inline'>(逈胡頂反邇雅曰逈遠言獨出高遠也)</span>。</p>
繚以寶繩<p style="margin-left:1em"><span class='note-inline'>(繚零鳥反說文曰繚纏也)</span>。</p>
聳擢<p style="margin-left:1em"><span class='note-inline'>(聳息勇反義<span class='corr'>已</span>見上)</span>。</p>
稠密<p style="margin-left:1em"><span class='note-inline'>(稠直由反)</span>。</p>
寶跋陁羅<p style="margin-left:1em"><span class='note-inline'>(跋陁具云跋陁羅此曰賢也)</span>。</p>
寶吹<p style="margin-left:1em"><span class='note-inline'>(吹昌偽反)</span>。</p>
其音清亮<p style="margin-left:1em"><span class='note-inline'>(亮力仗反廣雅曰亮朗也)</span>。</p>
齅<p style="margin-left:1em"><span class='note-inline'>(許救反俗作嗅)</span>。</p>
</div></div>
<div class='div-other'><a id='mulu80' />
<p class='h1'>經卷第三十四</p>
<div class='div-other'><a id='mulu81' />
<p class='h2'>十地品之一</p>蘇利耶藏菩薩<p style="margin-left:1em"><span class='note-inline'>(蘇利耶者此云白也)</span>。</p>
俱蘇摩德菩薩<p style="margin-left:1em"><span class='note-inline'>(俱蘓摩者花名也具云俱蘇摩那俱蘇此云恱也摩那意也其花色美氣香形狀端正見聞之者无不恱意今此菩薩取之為名也)</span>。</p>
舉要言之<p style="margin-left:1em"><span class='note-inline'>(漢書集注曰舉惣也廣雅云要約也)</span>。</p>
珂貝壁玉<p style="margin-left:1em"><span class='note-inline'>(珂恪何反玉篇曰珂螺属也所出於海其白若雪所以嬰馬膺者也說文曰貝謂海介蟲也壁瑞玉也安邇雅云玉肉倍好謂之壁璧形圓而有孔玉王者祭天神以用之矣)</span>。</p>
練金<p style="margin-left:1em"><span class='note-inline'>(練字玉篇作煉字書作練今經本作練者揀練字也)</span>。</p>
為將為師<p style="margin-left:1em"><span class='note-inline'>(將資亮反師所律反)</span>。</p>
瑕玷<p style="margin-left:1em"><span class='note-inline'>(玷丁念反玷字有本作點者謬也瑕玷之義並見上也)</span>。</p>
道險易<p style="margin-left:1em"><span class='note-inline'>(易以豉反郭注邇雅口易平也)</span>。</p>
</div></div>
<div class='div-other'><a id='mulu82' />
<p class='h1'>經卷第三十五</p>
<div class='div-other'><a id='mulu83' />
<p class='h2'>十地品之二</p>仁恕<p style="margin-left:1em"><span class='note-inline'>(恕傷預反釋名曰仁忍也謂好生惡煞善惡含忍聲類曰仁心庶物曰恕也)</span>。</p>
何况從事<p style="margin-left:1em"><span class='note-inline'>(河上公注老子曰從為也)</span>。</p>
風雅典則語<p style="margin-left:1em"><span class='note-inline'>(毛詩序曰風以動之教以化之雅正也漢書注曰雅閑麗也邇雅曰典經也毛詩傳曰則法也依經化誘之言謂之風典語美妙方法之說謂之雅則語也)</span>。</p>
湍馳奔激<p style="margin-left:1em"><span class='note-inline'>(湍吐官反激經歷反說文曰激疾瀬也淺水流沙上曰湍也馳急走也水文疑邪疾急曰激也)</span>。</p>
我[慢-又+万]原阜<p style="margin-left:1em"><span class='note-inline'>(阜扶九反尓雅曰高厚廣平曰陸大陸曰阜按陸即原也)</span>。</p>
重械<p style="margin-left:1em"><span class='note-inline'>(重直隴反械侯界反)</span>。</p>
三界焚如苦无量<p style="margin-left:1em"><span class='note-inline'>(周易离卦九四注云其炎始盛故曰如今此言三界諸惑如火熾盛能招感多苦果故也)</span>。</p>
生難遭想<p style="margin-left:1em"><span class='note-inline'>(韓詩傳曰遭遇也)</span>。</p>
捫摸<p style="margin-left:1em"><span class='note-inline'>(捫莫痕反摸謀各反毛詩傳曰捫持也方言曰摸撫也郭璞注曰謂撫指橫索之也)</span>。</p>
蚊蚋<p style="margin-left:1em"><span class='note-inline'>(蚋如銳反字林曰蚋小蚊也)</span>。</p>
稱兩<p style="margin-left:1em"><span class='note-inline'>(稱昌孕反古稱為纏今流俗共用秤字甚謬也)</span>。</p>
無閒然<p style="margin-left:1em"><span class='note-inline'>(閒皆莧反玉篇曰間隔也言情无阻隔也)</span>。</p>
國城財貝<p style="margin-left:1em"><span class='note-inline'>(貝比頼反說文曰貝謂海介夬丸古者貨貝而寶龜也謂海蟲有甲作錦文者也今西域用貝為錢故云財貝也)</span>。</p>
孰能<p style="margin-left:1em"><span class='note-inline'>(邇雅曰孰誰)</span>。</p>
</div></div>
<div class='div-other'><a id='mulu84' />
<p class='h1'>經卷第三十六</p>
<div class='div-other'><a id='mulu85' />
<p class='h2'>十地品之三</p>偱身觀<p style="margin-left:1em"><span class='note-inline'>(偱祥倫反珠叢曰偱巡也念謂四念處中第一觀身不淨從頭至足次第巡歷三十六物皆不淨也)</span>。</p>
易誨<p style="margin-left:1em"><span class='note-inline'>(易羊皷反)</span>。</p>
無慍暴<p style="margin-left:1em"><span class='note-inline'>(慍於運反暴蒱報反蒼頡篇曰慍恨也玉篇曰暴陵犯也謂欺陵觸披於人也按暴字正體作暴若曝物為之曝也)</span>。</p>
[爪*ㄗ]璽<p style="margin-left:1em"><span class='note-inline'>(璽斯尒反鄭玄注周禮曰璽所也蔡雍獨断曰天子之璽以王為之古者尊卑通用自秦以來唯天子得其稱也)</span>。</p>
鬼鬽<p style="margin-left:1em"><span class='note-inline'>(鬽眉秘反魑鬽也字又作魅俗)</span>。</p>
蠱毒<p style="margin-left:1em"><span class='note-inline'>(蠱公戶反左傳曰於文皿蟲杜預注曰皿噐也所以噐受蟲害人為蠱也聲類曰蟲謂蟲物病害人也)</span>。</p>
身相休咎<p style="margin-left:1em"><span class='note-inline'>(休許鄒反咎其抑反杜注左傳曰休福祿也廣雅曰休善也孔安注書曰咎惡也說文曰咎灾也休息之字立人旁作木者許丘反)</span>。</p>
流轉遟迴苦趣中<p style="margin-left:1em"><span class='note-inline'>(遟迴二字應作祗徊楚辭曰欲彽徊以于際王逸注云彽徊猶俳佪也經本皆作遟迴之字者此乃緩歸之名非俳佪之義埤蒼曰彽徊謂姆遊者也)</span>。</p>
苦海淪[涓-口+(口/└)]<p style="margin-left:1em"><span class='note-inline'>(滑相余反廣雅曰淪沉也毛詩傳曰湑落也)</span>。</p>
</div></div>
<div class='div-other'><a id='mulu86' />
<p class='h1'>經卷第三十七</p>
<div class='div-other'><a id='mulu87' />
<p class='h2'>十地品之四</p>我慢溉灌<p style="margin-left:1em"><span class='note-inline'>(溉古代反說文曰溉灌澍木也)</span>。</p>
涕泗咨嗟<p style="margin-left:1em"><span class='note-inline'>(涕他禮反泗先利反咨將伊反毛詩傳曰自目曰涕自鼻曰泗玉篇曰咨嗟差歎也詩牋曰嗟咨歎之深也)</span>。</p>
彼<span class='corr'>己</span><p style="margin-left:1em"><span class='note-inline'>(<span class='corr'>己</span>居理反彼他也<span class='corr'>己</span>自也)</span>。</p>
王后所生<p style="margin-left:1em"><span class='note-inline'>(禮記曰天子之妃曰后也)</span>。</p>
泥潦<p style="margin-left:1em"><span class='note-inline'>(潦郎擣反說文曰潦天雨也謂因天雨稸積之也)</span>。</p>
</div></div>
<div class='div-other'><a id='mulu88' />
<p class='h1'>經卷第三十八</p>
<div class='div-other'><a id='mulu89' />
<p class='h2'>十地品之五</p>念務皆息<p style="margin-left:1em"><span class='note-inline'>(務事也謂攀緣事境心絕也)</span>。</p>
即便[寤-吾+告]寤<p style="margin-left:1em"><span class='note-inline'>(寤兩字經本並從穴者且皆非是字然寤字去八字書乃以為寤睡之字音云五盍反今冝作覺也)</span>。</p>
二行相行<p style="margin-left:1em"><span class='note-inline'>(兩行字並遐孟反也)</span>。</p>
汝今適得<p style="margin-left:1em"><span class='note-inline'>(適尸亦反三蒼頡曰適始也近也)</span>。</p>
各若干微塵<p style="margin-left:1em"><span class='note-inline'>(漢書胡廣曰逆順也干求也當順所求而與之故謂若干也顏師古曰若干且毅數之語也干猶箇也謂當如此數耳)</span>。</p>
毗舍眾<p style="margin-left:1em"><span class='note-inline'>(謂商估種族也)</span>。</p>
首陁<p style="margin-left:1em"><span class='note-inline'>(具云輸達羅此云農業種族也)</span>。</p>
邪魔之道<p style="margin-left:1em"><span class='note-inline'>(杜預注左傳曰道猶法術鄭注禮記曰道猶行也路也)</span>。</p>
因風濟<p style="margin-left:1em"><span class='note-inline'>(毛詩傳曰濟渡也)</span>。</p>
羈繫<p style="margin-left:1em"><span class='note-inline'>(羈寄宜反王逸注楚詞曰生為貪愛等所繫亦然矣)</span>。</p>
禪定境排<p style="margin-left:1em"><span class='note-inline'>(排蒱諧反也)</span>。</p>
</div></div>
<div class='div-other'><a id='mulu90' />
<p class='h1'>經卷第三十九</p>
<div class='div-other'><a id='mulu91' />
<p class='h2'>十地品之六</p>虔誠<p style="margin-left:1em"><span class='note-inline'>(賈注國語曰虔固也邇雅曰誠信也)</span>。</p>
萬種繽紛下<p style="margin-left:1em"><span class='note-inline'>(繽疋人反紛撫云反漢書集注曰繽紛眾疾㒵謂眾多急下也)</span>。</p>
剎利王<p style="margin-left:1em"><span class='note-inline'>(具云剎[火*且]利耶此云土田主也)</span>。</p>
餘不重受<p style="margin-left:1em"><span class='note-inline'>(重除用反再也)</span>。</p>
塵相如故<p style="margin-left:1em"><span class='note-inline'>(杜注左傳曰故猶舊也塵字按字林隱文作塵今有從兩上者不是字也)</span>。</p>
花[└@(大/品)]香篋<p style="margin-left:1em"><span class='note-inline'>([└@(大/品)]力塩反篋牽恊反珠叢曰凡宬物小噐皆謂之[└@(大/品)][└@(大/品)]字又作[└@(大/品)]匳籨篋並是竹噐衣箱小者之類耳)</span>。</p>
噓<p style="margin-left:1em"><span class='note-inline'>(許於反此氣也)</span>。</p>
鈿廁其閒<p style="margin-left:1em"><span class='note-inline'>(鈿唐賢反文字集略曰鈿金花也廣雅曰廁間也珠叢曰金鈿婦人首飾也)</span>。</p>
鞞陁梨山<p style="margin-left:1em"><span class='note-inline'>(鞞者此云種種也陁梨亦曰䭾羅此云持也謂此山中能持種種眾寶反諸花葉故名之)</span>。</p>
乾陁山<p style="margin-left:1em"><span class='note-inline'>(具云瑜乾駃羅言瑜乾者此云雙也䭾羅持也)</span>。</p>
尼民陁山<p style="margin-left:1em"><span class='note-inline'>(具云尼民䭾羅者也此曰持邊山者也)</span>。</p>
斫迦羅山<p style="margin-left:1em"><span class='note-inline'>(正云拘羯羅此云輪也)</span>。</p>
計都末底山<p style="margin-left:1em"><span class='note-inline'>(計都此云幢也末底惠也)</span>。</p>
嶷然住<p style="margin-left:1em"><span class='note-inline'>(嶷魚力反嶷謂義崱也字指曰嶷崱山峯㒵今謂十地依佛智如十山依大地雖峯峙各殊而所依是一也)</span>。</p>
毗陁發妙光<p style="margin-left:1em"><span class='note-inline'>(毗陁謂前鞞陁梨山發妙光謂喻發光地)</span>。</p>
毫未度空可知量<p style="margin-left:1em"><span class='note-inline'>(度唐各反量力杖反)</span>。</p>
</div></div>
<div class='div-other'><a id='mulu92' />
<p class='h1'>經卷第四十</p>
<div class='div-other'><a id='mulu93' />
<p class='h2'>十定品之一</p>那伽慧<p style="margin-left:1em"><span class='note-inline'>(那伽此云龍也)</span>。</p>
而竟不覩<p style="margin-left:1em"><span class='note-inline'>(鄭牋詩曰竟終也覩見也)</span>。</p>
南無<p style="margin-left:1em"><span class='note-inline'>(正云萳忙此曰教禮)</span>。</p>
摩納婆<p style="margin-left:1em"><span class='note-inline'>(此云孺童也)</span>。</p>
</div></div>
<p class='juan'>新譯大方廣佛華嚴經音義卷上</p>
</div><!-- end of div[@id='body'] -->
</body></html>