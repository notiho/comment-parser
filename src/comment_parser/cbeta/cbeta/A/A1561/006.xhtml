<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>瑜伽師地論義演</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<div class='other'><a id='mulu16' />
<p class='juan'>瑜伽師地論義演卷第十一</p><p class="byline">大安國寺沙門　清素　述</p></div>
<div class='div-other'><a id='mulu17' />
<p class='h1'>解論<span class='corr'>卷</span>第二十五半<span class='corr'>已</span>下</p>
<div class='div-orig'><p>論云何無障。</p>
</div>
<div class='div-commentary'><p style="margin-left:1em">演曰十二內外無障門文分為二先徵後釋此先徵也。</p>
</div>
<div class='div-orig'><p>論謂此無障至二者依外。</p>
</div>
<div class='div-commentary'><p style="margin-left:1em">演曰後釋分二初揔列後別釋此初也。</p>
</div>
<div class='div-orig'><p>至二種無障。</p>
</div>
<div class='div-commentary'><p style="margin-left:1em">演曰後別釋文分為二一明有障二明無障初中有三一標二釋三結外障此梵摽。</p>
</div>
<div class='div-orig'><p>論云何名依至名依內障。</p>
</div>
<div class='div-commentary'><p style="margin-left:1em">演曰二釋分二先廣後略中有二初內後外內障有三謂徵釋結釋中分三一資緣二多病三眾事業由自內身有三障故名為內障。</p>
</div>
<div class='div-orig'><p>論云何名依至名依外障。</p>
</div>
<div class='div-commentary'><p style="margin-left:1em">演曰後外障中文亦有三謂徵釋結釋中有二一者惡友二者惡住處障因外起名為外障。</p>
</div>
<div class='div-orig'><p>論如是至比中略義。</p>
</div>
<div class='div-commentary'><p style="margin-left:1em">演曰後略釋中文分二段一結前標後二依標正釋三㧾結略文此初標也。</p>
</div>
<div class='div-orig'><p>論謂於此中至寂靜障。</p>
</div>
<div class='div-commentary'><p style="margin-left:1em">演曰二依標正釋文分為謂一揔標列二別解釋此初也離障加行遠離寂靜從彼所障以立其名依主釋也。</p>
</div>
<div class='div-orig'><p>論云何加行至名加行二別釋中文分三段一明加行二彰三徵釋及結釋中有三謂撰文可知。</p>
<p>論云何遠有三徵釋及。</p>
</div><p>【原經卷殘缺一版】</p>
<p>無日也。</p>

<div class='div-orig'><p>論云何有思至名有思者。</p>
</div>
<div class='div-commentary'><p style="margin-left:1em">演曰二明有恩揔十八類於中而行惠施名有恩施授<span class='note-inline'>(之問反)</span>者國語云[打-丁+(改-己)]也恤<span class='note-inline'>(雖律反)</span>者爾雅云憂也援<span class='note-inline'>(反)</span>者左傳云助也教利害者語言勸示也。</p>
</div>
<div class='div-orig'><p>論云何親愛至說名親愛。</p>
</div>
<div class='div-commentary'><p style="margin-left:1em">演曰三明親愛舉五等餘皆親愛也。</p>
</div>
<div class='div-orig'><p>論云何尊勝至名尊勝者。</p>
</div>
<div class='div-commentary'><p style="margin-left:1em">演曰四明尊勝文中有三一徵二釋三結一一同前離調別者果因異也。</p>
</div>
<div class='div-orig'><p>論用何施者至行惠施。</p>
</div>
<div class='div-commentary'><p style="margin-left:1em">演曰三明施物文分三段　揔標舉二各別釋三結施用此標舉也。</p>
</div>
<div class='div-orig'><p>論云何有情至持用惠施。</p>
</div>
<div class='div-commentary'><p style="margin-left:1em">演曰二各別釋文分為二先辯有情後辯無情初中有三徵釋及結此初徵也。</p>
</div>
<div class='div-orig'><p>論謂或至施物。</p>
</div>
<div class='div-commentary'><p style="margin-left:1em">演曰二釋有三此初明外財身外之物皆外財也。</p>
</div>
<div class='div-orig'><p>論或復至許施。</p>
</div>
<div class='div-commentary'><p style="margin-left:1em">演曰二辯內財施內身分名為內財菩薩能為聲聞非也名非所許。</p>
</div>
<div class='div-orig'><p>論苦有至損惱。</p>
</div>
<div class='div-commentary'><p style="margin-left:1em">演曰三明無罪具三因緣名無罪也一謂自在二他心無恨三彼無損惱此與初施有差別者親屬非屬二有異也。</p>
</div>
<div class='div-orig'><p>論是名至惠施。</p>
</div>
<div class='div-commentary'><p style="margin-left:1em">演曰後結。</p>
</div>
<div class='div-orig'><p>論云何至持用惠施。</p>
</div>
<div class='div-commentary'><p style="margin-left:1em">演曰後辯無情文中三節徵釋結釋中有二初列三名後隨別釋文中分三一明財物二明穀物三彰處物明財物中碼碯彩石也言生色可染謂實曰色名為生色假以造成名為可染如白瑠璃染為青故言右旋者珠文旋也。</p>
</div>
<div class='div-orig'><p>論當知至名所用施。</p>
</div>
<div class='div-commentary'><p style="margin-left:1em">演曰三結施用物。</p>
</div>
<div class='div-orig'><p>論何相施至是名施相。</p>
</div>
<div class='div-commentary'><p style="margin-left:1em">演曰四彰施相文分三段謂牒釋結相謂體相無貪俱思所起自他身語為體。</p>
</div>
<div class='div-orig'><p>論云何至如是而施。</p>
</div>
<div class='div-commentary'><p style="margin-left:1em">演曰五辯施因具徵釋結由淨信故而行施也。</p>
</div>
<div class='div-orig'><p>論何故施至故修惠施。</p>
</div>
<div class='div-commentary'><p style="margin-left:1em">演曰六明施意為扶苦根及知恩等而行施也。</p>
</div>
<div class='div-orig'><p>論由是行相至名惠捨。</p>
</div>
<div class='div-commentary'><p style="margin-left:1em">演曰五結惠施。</p>
</div>
<div class='div-orig'><p>論云何名為沙門莊嚴。</p>
</div>
<div class='div-commentary'><p style="margin-left:1em">演曰十四沙門嚴具門文分三段一徵二釋三結嚴具此初也。</p>
</div>
<div class='div-orig'><p>論嗢拕南曰至忍柔和賢善。</p>
</div>
<div class='div-commentary'><p style="margin-left:1em">演曰二釋分二一明眾德二辯莊嚴初中有二先頌後釋此舉頌也。</p>
</div>
<div class='div-orig'><p>論謂如有一至為性賢善。</p>
</div>
<div class='div-commentary'><p style="margin-left:1em">演曰後釋分二先列後釋此初列名有十七德。</p>
</div>
<div class='div-orig'><p>論云何名為至具足正信。</p>
</div>
<div class='div-commentary'><p style="margin-left:1em">演曰後釋文分一十七段此當第一具足正信德文中有三謂徵釋結如文可知。</p>
</div>
<div class='div-orig'><p>論云何名為至無有諂曲。</p>
</div>
<div class='div-commentary'><p style="margin-left:1em">演曰二無諂曲直德文亦分三謂徵釋結餘分三段准此應知。</p>
</div>
<div class='div-orig'><p>論云何名為少至少諸疾病。</p>
</div>
<div class='div-commentary'><p style="margin-left:1em">演曰三無諸疾病德且舉現緣善攝無疾實亦宿世曾無血食而能致也。</p>
</div>
<div class='div-orig'><p>論云何名為至性勤精進。</p>
</div>
<div class='div-commentary'><p style="margin-left:1em">演曰四精勤勇捍德。</p>
</div>
<div class='div-orig'><p>論云何名為至成就妙慧。</p>
</div>
<div class='div-commentary'><p style="margin-left:1em">演曰五成就妙慧德俱生加行如次生得及加行善。</p>
</div>
<div class='div-orig'><p>論云何少欲至是名少欲。</p>
</div>
<div class='div-commentary'><p style="margin-left:1em">演曰六成就少欲德。</p>
</div>
<div class='div-orig'><p>論云何喜足至是名喜足。</p>
</div>
<div class='div-commentary'><p style="margin-left:1em">演曰七喜足無希德。</p>
</div>
<div class='div-orig'><p>論云何易養至是名易養。</p>
</div>
<div class='div-commentary'><p style="margin-left:1em">演曰八孤高易養德。</p>
</div>
<div class='div-orig'><p>論云何易滿至名易滿。</p>
</div>
<div class='div-commentary'><p style="margin-left:1em">演曰九支持易滿德如薄拘羅麤弊支持心亦滿足。</p>
</div>
<div class='div-orig'><p>論云何成就杜多功德。</p>
</div>
<div class='div-commentary'><p style="margin-left:1em">演曰十頭陁浣染緫文分三段一徵二釋三結此初徵也杜多梵語此云洗浣亦名修治舊云抖擻。</p>
</div>
<div class='div-orig'><p>論謂常期乞食至諸敷具。</p>
</div>
<div class='div-commentary'><p style="margin-left:1em">演曰二釋分四一謂列名二明開合三各別釋四辯修治此初列名及略結也。</p>
</div>
<div class='div-orig'><p>論杜多功德至便有十三。</p>
</div>
<div class='div-commentary'><p style="margin-left:1em">演曰二明開合十二十三二有異也。</p>
</div>
<div class='div-orig'><p>論云何名為至處如常座。</p>
</div>
<div class='div-commentary'><p style="margin-left:1em">演曰三各別釋文分十一一一坐食二先止後食三持三衣四持毳衣五持糞衣六住練若七居樹下八居迥處九住塚閒十常端坐十一常座以初乞食前門辯訖故此不云一一文中具徵釋結三衣之中初二種衣唐音如次名上中也三安怛者唐云內婆參云衣此衣居下故名內婆參婆參通上二衣省略故也毳<span class='note-inline'>(用新反)</span>若細毛為毳毳織為衣垌<span class='note-inline'>(古瞢反)</span>者野外也。</p>
</div>
<div class='div-orig'><p>論問何故名為杜名功德。</p>
</div>
<div class='div-commentary'><p style="margin-left:1em">演曰四辯修治文分為二先問後答此先問也。</p>
</div>
<div class='div-orig'><p>論答至杜多功德。</p>
</div>
<div class='div-commentary'><p style="margin-left:1em">演曰後答分二為此初修德文中有二先喻。</p>
</div><p style="margin-left:2em">【中闕十六行】</p>
<p>光遍照。</p>

<div class='div-commentary'><p style="margin-left:1em">演曰三合前文。</p>
</div>
<div class='div-orig'><p>論是故說。</p>
</div>
<div class='div-commentary'><p style="margin-left:1em">演曰四彰結釋。</p>
</div>
<div class='div-orig'><p>論是名沙門莊嚴具結嚴具。</p>
</div></div>
<div class='div-other'><a id='mulu18' />
<p class='h1'>論卷第二十六　聲聞地第十三　第二瑜伽處之一</p>
<div class='div-orig'><p>論問於如前至空無有果。</p>
</div>
<div class='div-commentary'><p style="margin-left:1em">演曰聲聞地中有伽前辯初訖次明第二數取趣處文分為二先問後釋問中復二初各別問後結頌徵初別問中㧾有九無果為後。</p>
</div>
<div class='div-orig'><p>論嗢拕南<span class='corr'>曰</span>至廣說。</p>
</div>
<div class='div-commentary'><p style="margin-left:1em">演曰後結頌徵亦第十九一諸伽羅二者建立三者所緣四者教授五明正學六修學法七者明壞謂瑜伽壞八者伽九者作意十明所作十一幾師此二不次十一修十三修果十四異門十五幾種十六立因十七十八魔事十九無果。</p>
</div>
<div class='div-orig'><p>論補特伽羅至解脫者日後釋如問亦分十九一補羅差別門文分二初揔標列復隨別釋此初標列二十八也。</p>
<p>論云何鈍根至修習諸根。</p>
</div>
<div class='div-commentary'><p style="margin-left:1em">演曰後隨別釋如前標列二十八門一鈍根種姓門文中有二先徵後釋釋中有二初㧾根別別中有二一無始時來本性根鈍二曾未修習亦名為鈍。</p>
</div>
<div class='div-orig'><p>論云何利根至修習諸根。</p>
</div>
<div class='div-commentary'><p style="margin-left:1em">演曰二利根速癡門文分為二先徵後釋釋中有二先揔後別別有二種如文可知。</p>
</div>
<div class='div-orig'><p>論云何貪增上至伽羅。</p>
</div>
<div class='div-commentary'><p style="margin-left:1em">演曰三猛利貪愛門四瞋恚增上門五癡行增勝門六慢行高舉門七恒起尋思門一一門中具徵釋結下皆准知修者學也習者串也初久有別名<span class='corr'>已</span>多也。</p>
</div>
<div class='div-orig'><p>論云何得平等至伽羅。</p>
</div>
<div class='div-commentary'><p style="margin-left:1em">演曰八眾行平等門行為偏勝齊有名等。</p>
</div>
<div class='div-orig'><p>論云何薄塵至伽羅。</p>
</div>
<div class='div-commentary'><p style="margin-left:1em">演曰九塵行微薄門文分三段謂徵釋結釋中有二一謂此貪等本性微薄未曾修習二能見遇患起非增勝染汙行微名薄塵性。</p>
</div>
<div class='div-orig'><p>論云何行向至伽羅。</p>
</div>
<div class='div-commentary'><p style="margin-left:1em">演曰十因行歸向門歸趣自果名為行向行向有四如文可知。</p>
</div>
<div class='div-orig'><p>論云何住果至伽羅。</p>
</div>
<div class='div-commentary'><p style="margin-left:1em">演曰十一證住四果門所祈<span class='corr'>已</span>滿名為生果文中有四義亦可知。</p>
</div>
<div class='div-orig'><p>論云何隨信至伽羅。</p>
</div>
<div class='div-commentary'><p style="margin-left:1em">演曰十二隨信起行門謂七方便中鈍根之者從他生信方修正行名隨信行。</p>
</div>
<div class='div-orig'><p>論云何隨法至伽羅。</p>
</div>
<div class='div-commentary'><p style="margin-left:1em">演曰十三自行隨法門謂七方便中利根之者自隨法教而修正行名隨信行。</p>
</div>
<div class='div-orig'><p>論云何信勝解至伽羅。</p>
</div>
<div class='div-commentary'><p style="margin-left:1em">演曰十四證信勝解門因信證果起殊勝解名信勝解依前因而立之也以初得聖次第超越通三果故。</p>
</div>
<div class='div-orig'><p>論云何見至至伽羅。</p>
</div>
<div class='div-commentary'><p style="margin-left:1em">演曰十五勝見至果門依自勝見得至果中故名見至即前三果同信勝也。</p>
</div>
<div class='div-orig'><p>論云何身證至伽羅。</p>
</div>
<div class='div-commentary'><p style="margin-left:1em">演曰十六身證所作門謂有利根不還果者依身證得八解脫等名為身證因修而成復名為作。</p>
</div>
<div class='div-orig'><p>論云何名為至伽羅。</p>
</div>
<div class='div-commentary'><p style="margin-left:1em">演曰十七七返證滅門斷見惑<span class='corr'>已</span>得初果後從此大天䎡七往來第七身中證得應果名七返有亦有六五四三二一得無學者舉後多者故云極七離之惡趣名成無墮問見惑俱亡何故但云斷三結耶答由薩迦耶見迷所知境於大苦聚妄增我等由戒禁取迷能知見於顛倒見謂為清淨由疑迷於正對治法於三寶所不決定故由斯過增所以偏說非餘煩惱而不斷也。</p>
</div>
<div class='div-orig'><p>論云何家家至伽羅。</p>
</div>
<div class='div-commentary'><p style="margin-left:1em">演曰十八家家往來門於人天中所經生處家非一故名曰家家言往來者表於異處而不重生猒生處故問家家非一揔經幾家答有三類一多歷五家二中經三家三少至二家何所以耶由欲界中惑有九品以上上品獨潤二生上中上下共潤二生中上一品獨潤一生中中中下共潤一生下上一品獨潤半生下中下下共潤半生若斷初品而命終者而由損彼感二生惑故故但受彼五生家家若有斷上三品惑者便損招感四生煩惱故受三家若有更斷中上一品乃滅招彼五生之惑故受二生斷前四品不經生者但名為向不名家家此生即得一來果故問何不許斷前二品惑立四家家答由二三品相假與力方潤二生故無斷二立四家家問何故唯據斷前四品而立家家答若斷第五必於此生斷於第六無隔生斷第六惑無即一來故何以然者由五六品井潤一生不可經生而別斷也問何故立人天家家答天上得果但於天上受於家家人中得者即於人趣生於家家故須二處立於家也問七返有者人天往還今此何唯自趣往來非㸦生耶答文雖不言影㸦通故西方二說難陁解云人天二趣若往若來正法藏云二生家家唯依天上二生往來不通人中同此文也問斷四品等立於家家是一來向如何今說預流果耶答謂依預據而起北也從本名名預流故。</p>
</div>
<div class='div-orig'><p>論云何一聞至伽羅。</p>
</div>
<div class='div-commentary'><p style="margin-left:1em">演曰十九一聞證滅門謂將一來進斷第七或八餘九潤於天肅受天一身即般涅盤名為一聞苦於天趣得一來果進斷第七或八來生人間而得彼果亦名二聞文但舉人顯天亦尒不還向者依不還向以明一閒若不經生但名為向若經生者即一閒也。</p>
</div>
<div class='div-orig'><p>論云何中般涅至伽羅。</p>
</div>
<div class='div-commentary'><p style="margin-left:1em">演曰二十中般趣寂門中謂中有般謂人也謂有不還於彼生色界主結<span class='corr'>已</span>盡起結未亡故於欲界無生色界隨於何地中有之中便得寂滅然根利鈍修習有差故有纔生少停發趣相不同也雖時不多然由習力故聖道現能斷餘惑得般涅盤依初顯說是有餘依後時不還亦入無餘以中有壽勢無多故問若尒中般應唯定姓入無餘耶答定通不定不定不入於此迴心受變易故或不迴趣時但無緣勸發心故。</p>
</div>
<div class='div-orig'><p>論云何生般至伽羅。</p>
</div>
<div class='div-commentary'><p style="margin-left:1em">演曰二十一纔生證入門纔生上界本有身中不待功勤使證滅理何以然者為由習力智自生故。</p>
</div>
<div class='div-orig'><p>論云何無行至伽羅。</p>
</div>
<div class='div-commentary'><p style="margin-left:1em">演曰二十二無功證滅門由昔習力不由功行而能證滅名無行般般有餘也。</p>
</div>
<div class='div-orig'><p>論云何有行至伽羅。</p>
</div>
<div class='div-commentary'><p style="margin-left:1em">演曰二十三有行修證門要有加行道生證滅名為有行。</p>
</div>
<div class='div-orig'><p>論云何上流至伽羅。</p>
</div>
<div class='div-commentary'><p style="margin-left:1em">演曰二十四上流證滅門流謂行也向上行故名曰上流於中有二一到究竟是樂慧流二至非想是樂定流者越淨居生上也問此與前四俱生上地有何別耶答前四隨生上之何地更不經生便證寂滅此上生<span class='corr'>已</span>經生上往方證涅盤故有別也。</p>
</div>
<div class='div-orig'><p>論云何時解脫至伽羅。</p>
</div>
<div class='div-commentary'><p style="margin-left:1em">演曰二十五待時解脫門此謂鈍姓要須鍊根待時證滅名時解脫此類有五謂五或字如次即是六羅漢中前之五也初退現法揀異小宗彼許退果令即不尒果斷惑得惑無其種云何更生生既不可果云何退現法樂住伏定障得種在容生可有退義。</p>
</div>
<div class='div-orig'><p>論云何不動至伽羅。</p>
</div>
<div class='div-commentary'><p style="margin-left:1em">演曰二十六不動非退門不為退緣之所動轉名為不動六羅漢中後聖也。</p>
</div>
<div class='div-orig'><p>論云何慧解脫至伽羅。</p>
</div>
<div class='div-commentary'><p style="margin-left:1em">演曰二十七慧得解脫門謂依未至或得本定能離煩惱慧之隘故名慧解脫定障未除未名俱脫。</p>
</div>
<div class='div-orig'><p>論云何俱分至伽羅。</p>
</div>
<div class='div-commentary'><p style="margin-left:1em">演曰二十八俱分解脫門慧障盡故得無漏根定障除故證八解脫二障雙遣名俱解脫。</p>
</div>
<div class='div-orig'><p>論云何建立補特伽羅。</p>
</div>
<div class='div-commentary'><p style="margin-left:1em">演曰第二建立補羅門文分三段二徵二釋三揔結前此初徵也。</p>
</div>
<div class='div-orig'><p>論謂由十一至補特伽羅。</p>
</div>
<div class='div-commentary'><p style="margin-left:1em">演曰二釋分三一標二列三依次釋此標數也。</p>
</div>
<div class='div-orig'><p>論云何十一至障差別故。</p>
</div>
<div class='div-commentary'><p style="margin-left:1em">演曰二列名也。</p>
</div>
<div class='div-orig'><p>論云何由根至二者利根。</p>
</div>
<div class='div-commentary'><p style="margin-left:1em">演曰三依次釋門分十一一根性差別門文分為二先徵後釋如文可知。</p>
</div>
<div class='div-orig'><p>論云何由眾至近事女。</p>
</div>
<div class='div-commentary'><p style="margin-left:1em">演曰二依眾建立門文分三段徵釋及列。</p>
</div>
<div class='div-orig'><p>論云何由行至塵行者。</p>
</div>
<div class='div-commentary'><p style="margin-left:1em">演曰三諸行勝劣門文分為四一徵二釋三辯行相四㧾結之此初二也。</p>
</div>
<div class='div-orig'><p>論問貪行至貪行者相。</p>
</div>
<div class='div-commentary'><p style="margin-left:1em">演曰三辯行相文分為五一貪二恚三癡四慢五眀尋思貪中有三問答及結餘皆准知為可愛法所伏等者由內有貪故為妙境之所制伏不能伏彼名為貪行以貪樂故事業能久以順<span class='corr'>己</span>故多生喜恱。</p>
</div>
<div class='div-orig'><p>論問瞋行至瞋行者相。</p>
</div>
<div class='div-commentary'><p style="margin-left:1em">演曰二明恚相文三准知稜者說文云物有角也層者山海經注云重也多瞋之人好事成稜如重累石高稜層也慘者說文云毒也烈者說文云猛威也悖者尚書云亂也。</p>
</div>
<div class='div-orig'><p>論問癡行至癡行者相。</p>
</div>
<div class='div-commentary'><p style="margin-left:1em">演曰三明癡相文三可知。</p>
</div>
<div class='div-orig'><p>論問慢行補特至慢行者相。</p>
</div>
<div class='div-commentary'><p style="margin-left:1em">演曰四明慢相如文可知。</p>
</div>
<div class='div-orig'><p>論問尋思至尋思行者相。</p>
</div>
<div class='div-commentary'><p style="margin-left:1em">演曰五明尋思如文自意不明等分及塵薄者前<span class='corr'>已</span>略明義准知故而不重也。</p>
</div>
<div class='div-orig'><p>論如是名為至補特伽羅。</p>
</div>
<div class='div-commentary'><p style="margin-left:1em">演曰四揔結之。</p>
</div>
<div class='div-orig'><p>論云何由願至補特伽羅。</p>
</div>
<div class='div-commentary'><p style="margin-left:1em">演曰四正願差別門文分三段一徵二釋三結此初也。</p>
</div>
<div class='div-orig'><p>論謂或至聲聞種姓。</p>
</div>
<div class='div-commentary'><p style="margin-left:1em">演曰二釋分二一辯姓差別二明今說初中復二先釋後結釋中有二一不定姓二明定姓此初也於一身中具先種姓名為不定。</p>
</div>
<div class='div-orig'><p>論若聲聞種姓至應知亦尒。</p>
</div>
<div class='div-commentary'><p style="margin-left:1em">演曰二明定姓謂三種人各於自乘而姓決定縱於異乘而發趣者終歸自果無得彼能以本識中闕因姓故。</p>
</div>
<div class='div-orig'><p>論此中所有至離種姓。</p>
</div>
<div class='div-commentary'><p style="margin-left:1em">演曰後結上明不定可轉定即不移。</p>
</div>
<div class='div-orig'><p>論今此義中至補特伽羅。</p>
</div>
<div class='div-commentary'><p style="margin-left:1em">演曰二明今說聲聞地中聲聞正是此中所明獨覺大乘非文所辯。</p>
</div>
<div class='div-orig'><p>論如是名為至補特伽羅。</p>
</div>
<div class='div-commentary'><p style="margin-left:1em">演曰三㧾結也。</p>
</div>
<div class='div-orig'><p>論云何由行至伽羅。</p>
</div>
<div class='div-commentary'><p style="margin-left:1em">演曰五四行差別門文分三段初徵次釋後結釋中有四一標二徵三列四釋釋中有四初之二行未得本定近分定中起修習時鈍利有差分成遲速後之二行得本靜慮鈍利不同遲速為二後結可知。</p>
</div>
<div class='div-orig'><p>論云何由道果至補特伽羅。</p>
</div>
<div class='div-commentary'><p style="margin-left:1em">演曰六道果差別門文分四段徵摽釋結釋中有二先明四向後明四果四釋結可知。</p>
</div>
<div class='div-orig'><p>論云何由加行至伽羅。</p>
</div>
<div class='div-commentary'><p style="margin-left:1em">演曰七加行差別門文分四段徵標釋結釋中有二一隨信行二隨法行由行別故立二伽羅。</p>
</div>
<div class='div-orig'><p>論云何由定至伽羅。</p>
</div>
<div class='div-commentary'><p style="margin-left:1em">演曰八身證定別門文分三段徵釋及結釋中有八即八解脫。</p>
</div>
<div class='div-orig'><p>論云何由生至伽羅。</p>
</div>
<div class='div-commentary'><p style="margin-left:1em">演曰九依生建立門文分三段謂徵釋結釋中有四一七返有二謂家家三者一聞四者不還不還有五如文可知。</p>
</div>
<div class='div-orig'><p>論云何由退至伽羅。</p>
</div>
<div class='div-commentary'><p style="margin-left:1em">演曰十退失差別門文中有三徵釋及結釋中有二退及非退。</p>
</div>
<div class='div-orig'><p>論云何由障至伽羅。</p>
</div>
<div class='div-commentary'><p style="margin-left:1em">演曰十一依障建立門文分四段徵標釋結釋中有二初慧解脫後俱解脫一障二障有差別故立二伽羅。</p>
</div>
<div class='div-orig'><p>論由此所舉至補特伽羅。</p>
</div>
<div class='div-commentary'><p style="margin-left:1em">演曰三結前由所舉者結前標舉所開示者結前釋也。</p>
</div>
<div class='div-orig'><p>論云何所緣。</p>
</div>
<div class='div-commentary'><p style="margin-left:1em">演曰第三所緣境界門文分三段一徵二釋三結所緣此初也。</p>
</div>
<div class='div-orig'><p>論謂有四種至緣境事。</p>
</div>
<div class='div-commentary'><p style="margin-left:1em">演曰二釋分四一標二徵三列四釋此前三也。</p>
</div>
<div class='div-orig'><p>論云何遍滿所緣境事。</p>
</div>
<div class='div-commentary'><p style="margin-left:1em">演曰四釋分四一明遍滿二明淨行三辯善巧四彰淨惑此初有三一徵二釋三結遍滿此初也。</p>
</div>
<div class='div-orig'><p>論謂復四種至所作成辦。</p>
</div>
<div class='div-commentary'><p style="margin-left:1em">演曰二釋分三一標二列三釋此初二也有無影像煗等中境事邊際者通達位中所成辦者謂無學位得八定等。</p>
</div>
<div class='div-orig'><p>論云何有分別影像。</p>
</div>
<div class='div-commentary'><p style="margin-left:1em">演曰三釋分二一明境事二如佛下引教證成初文有二一明四境二彰遍滿前文分四一明分別二無分別三事邊際四所成辦初中有三先徵次釋後結分別此初徵也。</p>
</div>
<div class='div-orig'><p>論謂如有一至遍伺察。</p>
</div>
<div class='div-commentary'><p style="margin-left:1em">演曰次釋之中文分為二先標後釋此先標也謂煗等位中因聞教等說有所知思惟起想便能引起定中修慧同分影生名分別影影似本質名同分也。</p>
</div>
<div class='div-orig'><p>論所知事者至名所知事。</p>
</div>
<div class='div-commentary'><p style="margin-left:1em">演曰後釋分三一辯所知二明能引三彰所引此所知中十二義為質為依能引定中分別影也。</p>
</div>
<div class='div-orig'><p>論此所知事至意現前。</p>
</div>
<div class='div-commentary'><p style="margin-left:1em">演曰二明能引聞等所知事引生修慧作意現前名為能引也。</p>
</div>
<div class='div-orig'><p>論即於彼法至而起勝解。</p>
</div>
<div class='div-commentary'><p style="margin-left:1em">演曰三彰所引文分為二一起同分影二觀影所由初中有三一領受影像二釋外疑難三結歸事品初文又二一明勝解二明領受此初也謂此修慧即於定中所現影境而生作意名起勝解。</p>
</div>
<div class='div-orig'><p>論彼於尒時至勝解而轉。</p>
</div>
<div class='div-commentary'><p style="margin-left:1em">演曰二明領受彼之修慧於定境中觀所知事如現領受本質相似名勝解轉。</p>
</div>
<div class='div-orig'><p>論雖彼所知至相似顯現。</p>
</div>
<div class='div-commentary'><p style="margin-left:1em">演曰二釋外疑難外有疑云定所知者乃是定心所變影像云何今言於所知事如現領耶故此答云定所觀中不淨等事雖非實質然似質故名領顯現。</p>
</div>
<div class='div-orig'><p>論由此道理至同分影像。</p>
</div>
<div class='div-commentary'><p style="margin-left:1em">演曰三結歸事影由此影像有似質故稱順影像名所知事同分影像。</p>
</div>
<div class='div-orig'><p>論修觀行者至功德過失。</p>
</div>
<div class='div-commentary'><p style="margin-left:1em">演曰二觀影所由由推求此同分影像故能於彼本質之中定其德失德失定<span class='corr'>已</span>固能修捨。</p>
</div>
<div class='div-orig'><p>論是名有分別影像。</p>
</div>
<div class='div-commentary'><p style="margin-left:1em">演曰後結分別。</p>
</div>
<div class='div-orig'><p>論云何無分別影像。</p>
</div>
<div class='div-commentary'><p style="margin-left:1em">演曰二明無分別文中有二一辦本所明二別彰異号初中有三一徵二釋三結所明此初徵也。</p>
</div>
<div class='div-orig'><p>論謂修觀行者至遍伺察。</p>
</div>
<div class='div-commentary'><p style="margin-left:1em">演曰二釋分三一不觀有影二以止寂心三安住正念此初也受取如前分別影<span class='corr'>已</span>不復觀察名無分別九種住心如下自辯。</p>
</div>
<div class='div-orig'><p>論然即於此至影像所緣。</p>
</div>
<div class='div-commentary'><p style="margin-left:1em">演曰二以止寂心此所緣者此分別影成無分別者由止寂心令心安住更不推尋有分別影分別影息無分別影而現當情名無分別非揔無相名無分別。</p>
</div>
<div class='div-orig'><p>論即於如是至遍伺察。</p>
</div>
<div class='div-commentary'><p style="margin-left:1em">演曰三安住正念。</p>
</div>
<div class='div-orig'><p>論是名無分別影像。</p>
</div>
<div class='div-commentary'><p style="margin-left:1em">演曰三結所明無分別也。</p>
</div>
<div class='div-orig'><p>論即此影像至諸名差別。</p>
</div>
<div class='div-commentary'><p style="margin-left:1em">演曰二別彰異号文中有二先釋後結釋中有八一名影像二名定相三定所緣四名定口五謂定門六作意處七內分別八名光影所言口者為因影像方入定心猶依於口能入滋味門亦同也。</p>
</div>
<div class='div-orig'><p>論云何事邊際性。</p>
</div>
<div class='div-commentary'><p style="margin-left:1em">演曰三明事邊際文分三段一徵二釋三結邊際此徵也窮極之處名為邊際。</p>
</div>
<div class='div-orig'><p>論謂若所緣至所有性。</p>
</div>
<div class='div-commentary'><p style="margin-left:1em">演曰二釋分二先標後釋為標列也。</p>
</div>
<div class='div-orig'><p>論云何名為至盡所有性。</p>
</div>
<div class='div-commentary'><p style="margin-left:1em">演曰後釋分一一明盡所有二彰如所有此初有三徵釋及結釋中有四一蘊二界三處四諦攝諸有為五薀便盡通為無為即屬界處一切所知不過四諦故除四外更無有法名盡所有。</p>
</div>
<div class='div-orig'><p>論云何名為至法尒道理。</p>
</div>
<div class='div-commentary'><p style="margin-left:1em">演曰二彰如所有文分為二先徵後釋釋中有二一真實性即真如性二真實理謂四道理。</p>
</div>
<div class='div-orig'><p>論如是至邊際性。</p>
</div>
<div class='div-commentary'><p style="margin-left:1em">演曰三結邊際。</p>
</div>
<div class='div-orig'><p>論云何所作成辦。</p>
</div>
<div class='div-commentary'><p style="margin-left:1em">演曰四所作成辦分之為三一徵二釋三結成辦此初也。</p>
</div>
<div class='div-orig'><p>論謂修觀行至所行境界。</p>
</div>
<div class='div-commentary'><p style="margin-left:1em">演曰二釋成辦成辦有四一作意成辦二轉依成辦三智生成辦四禪定成辦由轉依故斷惑證滅影像皆無於所知事中正智生起入諸等至應念現前理事皆有名為成辦。</p>
</div>
<div class='div-orig'><p>論如是名為所作成辦。</p>
</div>
<div class='div-commentary'><p style="margin-left:1em">演曰三結成辦。</p>
</div>
<div class='div-orig'><p>論如是四種至遍滿所緣。</p>
</div>
<div class='div-commentary'><p style="margin-left:1em">演曰二彰遍滿有二番解此初分三謂釋證結緣此四境即是遍行一切法境入諸境盡名為遍滿何以知者三世諸佛共所說故。</p>
</div>
<div class='div-orig'><p>論又此所緣至相屬事。</p>
</div>
<div class='div-commentary'><p style="margin-left:1em">演曰第二番釋文中有二一列五遍名二謂若說下配前四境邊際性中攝二事故所作成辦名因果者由修分別影等為因方有所作成辦之果相屬事也。</p>
</div>
<div class='div-orig'><p>論如佛世尊至說如是義。</p>
</div>
<div class='div-commentary'><p style="margin-left:1em">演曰二引教證成文分三段初㧾標舉次明起問後彰佛說此初也頡隸伐多此云遇時生逢佛世名曰遇時。</p>
</div>
<div class='div-orig'><p>論曾聞長老至心善安住。</p>
</div>
<div class='div-commentary'><p style="margin-left:1em">演曰次明起問問中有三一問住意二問軌則三問齊限。</p>
</div>
<div class='div-orig'><p>論佛告長老至宣說開示。</p>
</div>
<div class='div-commentary'><p style="margin-left:1em">演日後彰佛說文分為二先辯長行後明偈頌初中有二一讚勸許說二正陳心地此初也。</p>
</div>
<div class='div-orig'><p>論頡隸伐多至不捨靜慮。</p>
</div>
<div class='div-commentary'><p style="margin-left:1em">演曰二正陳心地分之為三一標二釋三結此初也。</p>
</div>
<div class='div-orig'><p>論云何比丘至安住其心。</p>
</div>
<div class='div-commentary'><p style="margin-left:1em">演曰二釋文分為四一明相稱緣二明相似緣三辯無倒緣四不捨靜慮初中復三初徵次釋後結此初也。</p>
</div>
<div class='div-orig'><p>論謂彼比丘至安住其心。</p>
</div>
<div class='div-commentary'><p style="margin-left:1em">演曰次釋分四一淨行相稱二善巧相稱三六行相稱四四諦相稱此初也。</p>
</div>
<div class='div-orig'><p>論頡隸伐多至安住其心。</p>
</div>
<div class='div-commentary'><p style="margin-left:1em">演曰二善巧相稱文中有五一蘊二界三處四緣起五處非處能所對治藥病相應名相稱也。</p>
</div>
<div class='div-orig'><p>論若樂離欲至安住其心。</p>
</div>
<div class='div-commentary'><p style="margin-left:1em">演曰三六行猒欣順修道理名為相稱。</p>
</div>
<div class='div-orig'><p>論若樂通達至安住其心。</p>
</div>
<div class='div-commentary'><p style="margin-left:1em">演曰四四諦相稱樂達因果染淨道理及樂斷除身見等者遍緣四諦名相稱也。</p>
</div>
<div class='div-orig'><p>論是名比丘至安住其心。</p>
</div>
<div class='div-commentary'><p style="margin-left:1em">演曰三揔結也。</p>
</div>
<div class='div-orig'><p>論頡隸多至安住其心。</p>
</div>
<div class='div-commentary'><p style="margin-left:1em">演曰二明相似緣文分三段一徵二釋三結相似此初也。</p>
</div>
<div class='div-orig'><p>論謂彼比丘至而起勝解。</p>
</div>
<div class='div-commentary'><p style="margin-left:1em">演曰二釋分二一明相似境二辯觀心寂初中復二先明定心後通伏難此初也修觀行者為欲揀擇外散境故於定作意彰影緣之思惟勝解影似質生名相似也。</p>
</div>
<div class='div-orig'><p>論彼雖於其至正憶念。</p>
</div>
<div class='div-commentary'><p style="margin-left:1em">演曰後通伏難謂伏難云彼修觀者其於外事不能合緣云何於彼能了差別故此答云與彼相似亦能知也。</p>
</div>
<div class='div-orig'><p>論又彼比丘至勤修觀行。</p>
</div>
<div class='div-commentary'><p style="margin-left:1em">演曰二辯觀心寂止觀雙修觀其德失。</p>
</div>
<div class='div-orig'><p>論是名比丘至安住其心。</p>
</div>
<div class='div-commentary'><p style="margin-left:1em">演曰三結相似。</p>
</div>
<div class='div-orig'><p>論頡隸伐多至安住其心。</p>
</div>
<div class='div-commentary'><p style="margin-left:1em">演曰三辯無倒緣文分三段徵釋及結稱境而知名無倒也。</p>
</div>
<div class='div-orig'><p>論頡隸伐多至不捨靜慮。</p>
</div>
<div class='div-commentary'><p style="margin-left:1em">演曰四不捨靜慮文中有三一徵二釋三結不捨此初徵也。</p>
</div>
<div class='div-orig'><p>論謂若比丘至為因緣故。</p>
</div>
<div class='div-commentary'><p style="margin-left:1em">演曰二釋分二一加行修習二離染清淨初文有二一明加行二修三相。</p>
</div>
<div class='div-orig'><p>論一切麤重至智遍清淨。</p>
</div>
<div class='div-commentary'><p style="margin-left:1em">演曰二離染清淨文中有四一所依淨所依根身離貪染故名依清淨二所緣淨於境不染名所緣淨三者心淨四者智淨由離貪癡如次二淨。</p>
</div>
<div class='div-orig'><p>論是名比丘至不捨靜慮。</p>
</div>
<div class='div-commentary'><p style="margin-left:1em">演曰三結不捨為斷證故常修靜慮名為不捨齊此安心是修處。</p>
</div>
<div class='div-orig'><p>論頡隸伐多至名善安住。</p>
</div>
<div class='div-commentary'><p style="margin-left:1em">演曰三揔結也三安住心如次結前答三問也問所引經中不說有無影像等名云何為證答名雖不同義與同故後偈頌中文亦有故。</p>
</div>
<div class='div-orig'><p>論世尊此中至遍清淨。</p>
</div>
<div class='div-commentary'><p style="margin-left:1em">演曰後明偈頌頌有二行初明初頌後明後頌初頌分二先頌後釋此先頌也。</p>
</div>
<div class='div-orig'><p>論此中說言至所作成辦。</p>
</div>
<div class='div-commentary'><p style="margin-left:1em">演曰後釋文四如次牒頌配釋可知。</p>
</div>
<div class='div-orig'><p>論此中世尊至喜樂離染。</p>
</div>
<div class='div-commentary'><p style="margin-left:1em">演曰後明後頌文亦為二先頌後釋此先頌也。</p>
</div>
<div class='div-orig'><p>論此中說言至所作成辦。</p>
</div>
<div class='div-commentary'><p style="margin-left:1em">演曰後釋有四如次牒頌四句文義釋可知之。</p>
</div>
<div class='div-orig'><p>論當知如是至遍滿所緣。</p>
</div>
<div class='div-commentary'><p style="margin-left:1em">演曰三結第一遍滿所緣。</p>
</div>
<div class='div-orig'><p>論云何名為淨行所緣。</p>
</div>
<div class='div-commentary'><p style="margin-left:1em">演曰第二淨行所緣文分三段一徵二釋三結淨行此初也。</p>
</div>
<div class='div-orig'><p>論謂不淨至所緣差別。</p>
</div>
<div class='div-commentary'><p style="margin-left:1em">演曰二釋分二初列後釋此初標列五停心觀所緣境也。</p>
</div>
<div class='div-orig'><p>論云何不淨所緣。</p>
</div>
<div class='div-commentary'><p style="margin-left:1em">演曰後釋分五一明不淨二彰慈愍三辯緣性四明界別五阿那波念此初文有二先聞後答此初也不淨即所緣持業釋也。</p>
</div>
<div class='div-orig'><p>論謂略說有至速壞不淨。</p>
</div>
<div class='div-commentary'><p style="margin-left:1em">演曰後答分二一揔標列二別解釋此列不淨揔有六種。</p>
</div>
<div class='div-orig'><p>論云何名為至二者依外。</p>
</div>
<div class='div-commentary'><p style="margin-left:1em">演曰二別解釋文分三段一揔明不淨二別辯對治三結今所辯初文有二一別彰不淨二揔結所明初文有六一明朽穢二明苦惱三彰下劣四彰觀待五明煩惱六明速壞明朽穢中文分三段一揔標列二別解釋三揔結前此初標列有二不淨。</p>
</div>
<div class='div-orig'><p>論云何依內至朽穢不淨。</p>
</div>
<div class='div-commentary'><p style="margin-left:1em">演曰二別釋中文分為二先內後外此先明內文復有三徵釋及結謂觀自身三十六物名依內也。</p>
</div>
<div class='div-orig'><p>論云何依外至朽穢不淨。</p>
</div>
<div class='div-commentary'><p style="margin-left:1em">演曰後外不淨文亦有三徵釋及結釋中不淨有十七事白骨名骨連名鎖揔合觀之名或骨鎖。</p>
</div>
<div class='div-orig'><p>論如是依內至朽穢不淨。</p>
</div>
<div class='div-commentary'><p style="margin-left:1em">演曰三揔結前也。</p>
</div>
<div class='div-orig'><p>論云何名為至苦惱不淨。</p>
</div>
<div class='div-commentary'><p style="margin-left:1em">演曰二明苦惱文亦有三徵釋及結為苦憂等能令身心不淨故名不平等受受俱有法名受所攝。</p>
</div>
<div class='div-orig'><p>論云何名為至下劣不淨。</p>
</div>
<div class='div-commentary'><p style="margin-left:1em">演曰三辯下劣文三准知對上勝處名下劣也上勝界中無此事故。</p>
</div>
<div class='div-orig'><p>論云何名為至觀待不淨。</p>
</div>
<div class='div-commentary'><p style="margin-left:1em">演曰四彰觀待具徵釋結釋中有三欲對色界色對無色無色對滅如次三處皆不淨也。</p>
</div>
<div class='div-orig'><p>論云何名為至煩惱不淨。</p>
</div>
<div class='div-commentary'><p style="margin-left:1em">演曰五明煩惱根隨見修種現皆染名為不淨。</p>
</div>
<div class='div-orig'><p>論云何名為至速壞不淨。</p>
</div>
<div class='div-commentary'><p style="margin-left:1em">演曰六彰速壞剎那遷謝名壞不淨非如常蘊名為清淨。</p>
</div>
<div class='div-orig'><p>論如是不淨至貪行所緣。</p>
</div>
<div class='div-commentary'><p style="margin-left:1em">演曰二揔結所明如是六種是治貪行之所緣也。</p>
</div>
<div class='div-orig'><p>論貪有五種至是名五貪。</p>
</div>
<div class='div-commentary'><p style="margin-left:1em">演曰二別辯對治文分為二一明所治二明能治初中有三標釋及結釋中有五一欲欲欲貪謂自內身是所欲法所欲法中而起貪欲名欲欲欲貪也初一欲字屬所欲第二欲字屬能欲第三欲字結欲名也餘四可知。</p>
</div>
<div class='div-orig'><p>論為欲令此至不淨所緣。</p>
</div>
<div class='div-commentary'><p style="margin-left:1em">演曰二明能治文分為三一揔標舉二別對治三結能治為貪故建六對治。</p>
</div>
<div class='div-orig'><p>論謂由依內至心得清淨。</p>
</div>
<div class='div-commentary'><p style="margin-left:1em">演曰二別對治以六所緣治五貪故文分為五一治內欲貪二治外婬貪三治境欲貪四治色欲貪五斷身見貪此初不淨治內身貪。</p>
</div>
<div class='div-orig'><p>論由依外朽穢至得清淨。</p>
</div>
<div class='div-commentary'><p style="margin-left:1em">演曰二依外不淨治外婬貪文分三段一略二廣三揔結之此略明也。</p>
</div>
<div class='div-orig'><p>論婬相應貪至心得清淨。</p>
</div>
<div class='div-commentary'><p style="margin-left:1em">演曰二廣辯中文分為二初明除斷次引證成前文有二初揔標舉後各別陳此揔標舉依外不淨除婬貪也。</p>
</div>
<div class='div-orig'><p>論若於青淤至今心清淨。</p>
</div>
<div class='div-commentary'><p style="margin-left:1em">演曰後各別陳文中有二先釋後結釋中有四一明青瘀二明變赤三明骨鎖四明散壞青瘀可知言變赤者髮膚變壞皮肉離散名變赤也。</p>
</div>
<div class='div-orig'><p>論是故世尊至所有散壞。</p>
</div>
<div class='div-commentary'><p style="margin-left:1em">演曰次引證成文亦有四一明青瘀二彰變赤三明骨鎖四明散壞憺怕路者惛怕即寂寞義有其二種一置死屍處寂寞無人往彼之處故名為路二經盤寂靜名曰怕作不淨觀能得涅盤故名為路頷輪者頷骨體圍狀如輪也齒鬘髻齒形行列狀如花鬘國以名也。</p>
</div>
<div class='div-orig'><p>論如是依外至心得清淨。</p>
</div>
<div class='div-commentary'><p style="margin-left:1em">演曰後揔結勝。</p>
</div>
<div class='div-orig'><p>論由苦惱至心得清淨。</p>
</div>
<div class='div-commentary'><p style="margin-left:1em">演曰三治境欲貪由觀苦境及下劣故貪愛不生名斷境貪。</p>
</div>
<div class='div-orig'><p>論由觀待不淨至心得清淨。</p>
</div>
<div class='div-commentary'><p style="margin-left:1em">演曰四治色欲貪由觀待故除斷色貪。</p>
</div>
<div class='div-orig'><p>論由煩惱不淨至心得清淨。</p>
</div>
<div class='div-commentary'><p style="margin-left:1em">演曰五斷身見貪由觀煩惱及壞故身見不生名斷見貪。</p>
</div>
<div class='div-orig'><p>論是名貪行淨行所緣。</p>
</div>
<div class='div-commentary'><p style="margin-left:1em">演曰三結所闕能治貪行名淨行所緣。</p>
</div>
<div class='div-orig'><p>論如是且約至淨行所緣。</p>
</div>
<div class='div-commentary'><p style="margin-left:1em">演曰三結今所辯文中有二如是等者顯況明也今此等下結令所說正取朽穢一不淨也。</p>
</div>
<div class='div-orig'><p>論云何慈愍所緣。</p>
</div>
<div class='div-commentary'><p style="margin-left:1em">演曰二彰意惑文分為二一辯慈緣二明淨行初中有三一徵二釋三結所緣此初也。</p>
</div>
<div class='div-orig'><p>論謂或於親品至定地勝解。</p>
</div>
<div class='div-commentary'><p style="margin-left:1em">演曰二釋分三一明慈勝解二引教證成三明緣境別初中有二一揔標舉二別聞示此初也由三品慈感生定地三品勝果名定勝解。</p>
</div>
<div class='div-orig'><p>論當知此中至慈愍所緣。</p>
</div>
<div class='div-commentary'><p style="margin-left:1em">演曰二別開示能所二緣揔名慈愍。</p>
</div>
<div class='div-orig'><p>論若經說言至利益意樂。</p>
</div>
<div class='div-commentary'><p style="margin-left:1em">演曰二引教證成文中有四一彰意樂二明慈相三明得果四明勝解初中有二先牒後釋如文可知。</p>
</div>
<div class='div-orig'><p>論若復說言至是無損害。</p>
</div>
<div class='div-commentary'><p style="margin-left:1em">演曰二明慈相文中有二先標後釋釋中有三初一揔明後二別辯。</p>
</div>
<div class='div-orig'><p>論若復說言至名無量。</p>
</div>
<div class='div-commentary'><p style="margin-left:1em">演曰三明得果三處樂增名慈愍果第四定上無樂相應不名慈果。</p>
</div>
<div class='div-orig'><p>論若復說言至作意俱行。</p>
</div>
<div class='div-commentary'><p style="margin-left:1em">演曰四明勝解文中有二一明勝解定地所攝二明勝解而作意俱。</p>
</div>
<div class='div-orig'><p>論若於無苦至是喜所緣。</p>
</div>
<div class='div-commentary'><p style="margin-left:1em">演曰三明緣境別。</p>
</div>
<div class='div-orig'><p>論是名慈愍所緣。</p>
</div>
<div class='div-commentary'><p style="margin-left:1em">演曰三結所緣。</p>
</div>
<div class='div-orig'><p>論若有瞋行至心得清淨。</p>
</div>
<div class='div-commentary'><p style="margin-left:1em">演曰二明淨行由修慈故瞋得斷除名瞋淨行。</p>
</div></div>
<div class='div-other'><a id='mulu19' />
<p class='h1'>論卷第二十七</p>
<div class='div-orig'><p>論云何緣性緣起所緣。</p>
</div>
<div class='div-commentary'><p style="margin-left:1em">演曰二辯淨行所緣有五前二明訖三明緣性緣起所緣文分三段一徵二釋三結所緣此初徵云云何緣起有支性。</p>
</div>
<div class='div-orig'><p>論謂於三世至墮正道理。</p>
</div>
<div class='div-commentary'><p style="margin-left:1em">演曰二釋分二一明緣起二明淨行初文有三一彰緣體二明契理三結所緣此初也緣起性者所謂三世五薀諸行諸法體事因果道理名緣起也。</p>
</div>
<div class='div-orig'><p>論謂觀待道理至緣起所緣。</p>
</div>
<div class='div-commentary'><p style="margin-left:1em">演曰二明契理契四道理名為緣起四理之外計有神我作受所生與理相違非緣起也三結可知。</p>
</div>
<div class='div-orig'><p>論於此所緣至心得清淨。</p>
</div>
<div class='div-commentary'><p style="margin-left:1em">演曰二明淨行由觀緣起癡得斷除名癡淨行。</p>
</div>
<div class='div-orig'><p>論是名緣性緣起所緣。</p>
</div>
<div class='div-commentary'><p style="margin-left:1em">演曰三結所緣。</p>
</div>
<div class='div-orig'><p>論云何界差別所緣。</p>
</div>
<div class='div-commentary'><p style="margin-left:1em">演曰四明界別文分為二先徵後釋此先徵也。</p>
</div>
<div class='div-orig'><p>論謂六界差別至六識界。</p>
</div>
<div class='div-commentary'><p style="margin-left:1em">演曰後釋分二一辯六界體二明慢淨行初文有二一揔標列二明體性此初列名而有六也。</p>
</div>
<div class='div-orig'><p>論云何地界。</p>
</div>
<div class='div-commentary'><p style="margin-left:1em">演曰二明體性文分為六一地二水三火四風五空六識初中有二一徵二釋此初徵也。</p>
</div>
<div class='div-orig'><p>論地界有二一內二外。</p>
</div>
<div class='div-commentary'><p style="margin-left:1em">演曰二釋分二初揔標列後隨別釋此初標列有二地也。</p>
</div>
<div class='div-orig'><p>論內地界者至非執受。</p>
</div>
<div class='div-commentary'><p style="margin-left:1em">演曰後隨別釋文中有二一彰地體二明其相初中有二先明內界後明外體謂內身中堅鞕名地堅鞕體多故重言地復是藏識之所執持名親附執不同外地雖緣不執名非執受。</p>
</div>
<div class='div-orig'><p>論又內地界至名外地界。</p>
</div>
<div class='div-commentary'><p style="margin-left:1em">演曰二明其相文中有二初內後外一一之中具徵釋結但堅性者皆名為地。</p>
</div>
<div class='div-orig'><p>論云何水界至名內水界。</p>
</div>
<div class='div-commentary'><p style="margin-left:1em">演曰二明水界文中有二先徵後釋釋中有二初揔標列後隨別釋別釋有二一內二外此明內界文復有二初辯體性後舉事明。</p>
</div>
<div class='div-orig'><p>論外水界者至名外水界。</p>
</div>
<div class='div-commentary'><p style="margin-left:1em">演曰二明外水文中有二初辯水性後舉事明文可知也。</p>
</div>
<div class='div-orig'><p>論云何火界至內火界。</p>
</div>
<div class='div-commentary'><p style="margin-left:1em">演曰三明火界文亦有二先徵後釋釋中有二初標後辯辯中又二一內二外此辯內中文復有二先明火性後示其相示其相中文復有四一溫二熱三等熱四遍熱烝盛分全有差別也。</p>
</div>
<div class='div-orig'><p>論外火界者至名外火界。</p>
</div>
<div class='div-commentary'><p style="margin-left:1em">演曰二外火界文中有二初明火性後明事相明火性中溫煗等性本識雖緣而不執受不同內身熱觸所緣名執受也鑽者孟子云穿孔為宂也燧者左傳云取火具也世本云燧人造火因以名也榛者廣雅云木荒也渚<span class='note-inline'>(之禺反)</span>者爾雅云小洲也水中可居謂之渚也。</p>
</div>
<div class='div-orig'><p>論云何風界至名內風界。</p>
</div>
<div class='div-commentary'><p style="margin-left:1em">演曰四明風界文中有二先徵後釋釋中有二先標後辯辯中又二一內二外此明內中文復有二一明體性二明其相明體性中藏識所持名親執受明其相中有十二種謂內身中有孔宂處上下往來能持身命及有損益差別功能名為風相畢鉢羅者此云黑色黑色風也。</p>
</div>
<div class='div-orig'><p>論外風界者至名外風界。</p>
</div>
<div class='div-commentary'><p style="margin-left:1em">演曰二明外風文分為二一明風性二示風相示風相中文復有二一明外來二彰內起外來十二內起有三毗濕婆者此云工巧亦云種種巧莊嚴風世界成時此風動擊成器界故吠藍婆風者此云旋風舊云旋嵐風也多羅掌者多羅樹葉狀似乎掌如扇生風名多羅等。</p>
</div>
<div class='div-orig'><p>論云何空界至說名空界。</p>
</div>
<div class='div-commentary'><p style="margin-left:1em">演曰五明空界文中有三謂徵釋結釋中有三如文可知。</p>
</div>
<div class='div-orig'><p>論云何識界至是名識界。</p>
</div>
<div class='div-commentary'><p style="margin-left:1em">演曰六明識界文亦分三徵釋及結釋中有二一明六識二明八識心意識三八有別也雖有二釋前義為本為對聲聞說有六也。</p>
</div>
<div class='div-orig'><p>論若諸慢行至淨行所緣。</p>
</div>
<div class='div-commentary'><p style="margin-left:1em">演曰二明慢淨行文中有二初釋後結執身為一我慢便生觀六界門我心便遣由我斷故慢亦斷除名慢淨行十八界中亦塵亦我故非依彼為此行門。</p>
</div>
<div class='div-orig'><p>論云何阿那波那念所緣。</p>
</div>
<div class='div-commentary'><p style="margin-left:1em">演曰五阿那波念文分三段一徵二釋三結所緣此徵起也。</p>
</div>
<div class='div-orig'><p>論謂緣入息至那念所緣。</p>
</div>
<div class='div-commentary'><p style="margin-left:1em">演曰二釋分二一辯揔名二別分別此辯名中復分為二初辯念心後明念境梵云阿那此云持來波那持去如次入出息之異名念從所緣名阿那念念緣彼故名念所緣問何名為持荅持謂依持是行者念所依持處依持處中有來去別名持來去結文可知。</p>
</div>
<div class='div-orig'><p>論當知此中至中間入息。</p>
</div>
<div class='div-commentary'><p style="margin-left:1em">演曰二別分別文分為二一彰息體用二明淨尋行初中有二一辯所觀二辯能觀初中有七一明體用二辯起因三辯所依四明行別五彰地異六辯異名七明患相初中有二一揔標列二別解釋釋中有二先明入息後明出息此初有二一入息二中閒入息初入息者謂出息後更無間隔入息便生從鼻至咽乃至隨處有孔穴間息風即至名內門轉若出外時從臍至外皆名外轉中間入者入出二息未起中間之所起者名中間息隨入出息滅後所起得入出名問何故入出以臍為限不至於餘荅依有宂處麤相而論理實細者至於足處亦有風也。</p>
</div>
<div class='div-orig'><p>論如入息至或復出外。</p>
</div>
<div class='div-commentary'><p style="margin-left:1em">演曰後明出息文中有二初准例釋後明差別思之可知。</p>
</div>
<div class='div-orig'><p>論入息出息至所有孔宂。</p>
</div>
<div class='div-commentary'><p style="margin-left:1em">演曰二辯起因文中有二一由先世宿業所引二由現在孔穴所生上分宂者口鼻等也。</p>
</div>
<div class='div-orig'><p>論入息出息至一身二心。</p>
</div>
<div class='div-commentary'><p style="margin-left:1em">演曰三辯所依文分為二初揔標列後依標釋此標列也。</p>
</div>
<div class='div-orig'><p>論所以者何至如其所應。</p>
</div>
<div class='div-commentary'><p style="margin-left:1em">演曰後依標釋文中有三謂徵釋結釋中有二初揔略釋後別返成此初有三一要依身無色無身息不轉故二要依心息方得起無心定中息不生也三隨所應雖依身心有無不定第四禪中息即無故。</p>
</div>
<div class='div-orig'><p>論若唯依身至如其所應。</p>
</div>
<div class='div-commentary'><p style="margin-left:1em">演曰後別返成文中有三一身二心三隨所應初若依身非依心者無心位中應有息起以有身故二唯依心非依身者無色界定應有息起以有心故三若俱依非隨應者第四定中應有息起以彼身心二俱有故彼既無有明隨所應有無不定第四禪中身支密合地無風息羯邏藍等理雖有息身及毛孔皆悉未開所有息風亦未能轉。</p>
</div>
<div class='div-orig'><p>論入息出息至向上而行。</p>
</div>
<div class='div-commentary'><p style="margin-left:1em">演曰四明行別文中有三標徵及釋釋中有二一下二上入息從鼻至於臍處名向下行出息從臍趣於口鼻名向上行。</p>
</div>
<div class='div-orig'><p>論入息出息至一切毛孔。</p>
</div>
<div class='div-commentary'><p style="margin-left:1em">演曰五彰地異文中有四一標二徵三列四釋釋中有二一麤二細地謂所依孔穴是所依之處故名為地言從臍處至鼻門者辯出息地言從面門至臍孔穴顯入息地。</p>
</div>
<div class='div-orig'><p>論入息出息至是不共名。</p>
</div>
<div class='div-commentary'><p style="margin-left:1em">演曰六辯異名文分三段標列及釋釋中有四如文可知。</p>
</div>
<div class='div-orig'><p>論修入出息者至於外散亂。</p>
</div>
<div class='div-commentary'><p style="margin-left:1em">演曰七明患相文分為二初揔標列後隨別釋別釋有二初明太緩後明太急此太緩也。</p>
</div>
<div class='div-orig'><p>論由太急至生不平等。</p>
</div>
<div class='div-commentary'><p style="margin-left:1em">演曰後明太急文中有二先標後釋釋中有二一身不平等二心不平等。</p>
</div>
<div class='div-orig'><p>論又此阿那至勝行修習。</p>
</div>
<div class='div-commentary'><p style="margin-left:1em">演曰二辯能觀文分三段一揔標列二別解釋三結修習此初標列有五修習。</p>
</div>
<div class='div-orig'><p>論云何名為筭數修習。</p>
</div>
<div class='div-commentary'><p style="margin-left:1em">演曰二別解釋文分為五一明筭數二入諸薀三悟緣起四悟聖諦五彰勝行初中有二先徵後辯此初也。</p>
</div>
<div class='div-orig'><p>論謂略有四至逆筭數。</p>
</div>
<div class='div-commentary'><p style="margin-left:1em">演曰復辯分二一修加行二結得定初中有二一明加行二明根異初中復二先辯後結辯中有四一明筭數二明勝進三明錯亂四彰成滿初中有四一標二徵三列四釋此初三也。</p>
</div>
<div class='div-orig'><p>論云何以一至為一筭數。</p>
</div>
<div class='div-commentary'><p style="margin-left:1em">演曰四釋分二一明四行二明無亂初中有四一以一為一二以二為一三者順數四者逆數初義分二徵釋及結謂出入息各為其一而合數之積至於十名為以一。</p>
</div>
<div class='div-orig'><p>論云何以二至為一筭數。</p>
</div>
<div class='div-commentary'><p style="margin-left:1em">演曰二以二為一文中有三謂徵釋及結揔以出入合之為一積一至十名二為一。</p>
</div>
<div class='div-orig'><p>論云何順筭數至名順筭數。</p>
</div>
<div class='div-commentary'><p style="margin-left:1em">演曰三明順數依前二種從少至多名為順也。</p>
</div>
<div class='div-orig'><p>論云何逆筭至名逆筭數。</p>
</div>
<div class='div-commentary'><p style="margin-left:1em">演曰四明逆數從十歸一名逆筭數。</p>
</div>
<div class='div-orig'><p>論若時行者至心無散亂。</p>
</div>
<div class='div-commentary'><p style="margin-left:1em">演曰二明無亂由依四行多修習故心無散亂。</p>
</div>
<div class='div-orig'><p>論無散亂心至勝進筭數。</p>
</div>
<div class='div-commentary'><p style="margin-left:1em">演曰二明勝進文分為二初牒起後後依標釋此初也。</p>
</div>
<div class='div-orig'><p>論云何名為至<span class='corr'>已</span>串修習。</p>
</div>
<div class='div-commentary'><p style="margin-left:1em">演曰後依標釋文分為三徵釋及結釋中有二先標後辯辯中有三一明二合二明四合三例多合增前法數名為勝進前一為一今者增之以二為一前二為一今此增之四合為一以五六七八九十數各合為一積至於十舉至合百以顯於合二至十等故言乃至百為一也。</p>
</div>
<div class='div-orig'><p>論又此勤修至或逆。</p>
</div>
<div class='div-commentary'><p style="margin-left:1em">演曰三明錯亂其數散者應更從初次第而數或逆或順錯亂皆然却從一數而至十也。</p>
</div>
<div class='div-orig'><p>論若時筭數至皆善覺了。</p>
</div>
<div class='div-commentary'><p style="margin-left:1em">演曰四彰成滿文中有二先標後釋釋中有二先明入息後明出息知息有無名能取轉入出息起名為若轉二息滅位名曰若還。</p>
</div>
<div class='div-orig'><p>論如是名為筭數修習。</p>
</div>
<div class='div-commentary'><p style="margin-left:1em">演曰後結前也。</p>
</div>
<div class='div-orig'><p>論又鈍根者至然不愛樂。</p>
</div>
<div class='div-commentary'><p style="margin-left:1em">演曰二明根異利鈍器殊樂有無別者說文云才過千人謂之俊也。</p>
</div>
<div class='div-orig'><p>論彼復於此至有如是相。</p>
</div>
<div class='div-commentary'><p style="margin-left:1em">演曰二結得定分之為二先牒前結後明得定此初也若是處轉牒初加行最初起故名是處轉若乃至轉牒二勝進轉增數作而增於二乃至百數名為乃至若如數轉牒三散亂散亂錯數還如其初而以數之名如數轉若時而轉牒四滿位此時修成名若時轉於此了違名加行相揔結前也。</p>
</div>
<div class='div-orig'><p>論於此加行至愛樂趣入。</p>
</div>
<div class='div-commentary'><p style="margin-left:1em">演曰後明得定也以前觀行皆是聞思及生慧故理通根本亦由息念得本定故。</p>
</div>
<div class='div-orig'><p>論如是彼於至悟入諸薀。</p>
</div>
<div class='div-commentary'><p style="margin-left:1em">演曰二明入諸薀文分為三初揔標舉次彰悟相後揔結之此初也息為所取念為能取由思所取悟入色薀因思能取悟入四薀能緣所緣義有義故。</p>
</div>
<div class='div-orig'><p>論云何悟入至名<span class='corr'>已</span>悟入。</p>
</div>
<div class='div-commentary'><p style="margin-left:1em">演曰次彰悟相分之為三徵釋及結釋中有五謂悟五薀於中有二初一所取後四能取義思可悉。</p>
</div>
<div class='div-orig'><p>論是名悟入諸薀修習。</p>
</div>
<div class='div-commentary'><p style="margin-left:1em">演曰後揔結之。</p>
</div>
<div class='div-orig'><p>論若時無倒至悟入緣起。</p>
</div>
<div class='div-commentary'><p style="margin-left:1em">演曰三悟緣起分之為三一牒前起後二依標正釋三結歸緣起此初也。</p>
</div>
<div class='div-orig'><p>論云何悟入至依緣命根。</p>
</div>
<div class='div-commentary'><p style="margin-left:1em">演曰二依標正釋文分為二一悟雜染二悟清淨初中有二一逆尋求二頓尋求初中復二一推現果二推前因此初有二先徵後釋釋中有二一息依身心二身心依命此所依法皆是現在生老支也。</p>
</div>
<div class='div-orig'><p>論復更尋求至使緣無眀。</p>
</div>
<div class='div-commentary'><p style="margin-left:1em">演曰二推前因文中有二一命根依行二行依無明前際之中而有十因但言二者業惑招生勝故偽說。</p>
</div>
<div class='div-orig'><p>論如是了知至入息出息。</p>
</div>
<div class='div-commentary'><p style="margin-left:1em">演曰二順尋求先因後果順次而知名順求也。</p>
</div>
<div class='div-orig'><p>論又能了知至入出息滅。</p>
</div>
<div class='div-commentary'><p style="margin-left:1em">演曰二悟清淨但舉順觀影逆觀也。</p>
</div>
<div class='div-orig'><p>論如是名為至緣起修習。</p>
</div>
<div class='div-commentary'><p style="margin-left:1em">演曰三結歸緣起。</p>
</div>
<div class='div-orig'><p>論如是彼於至悟入無常。</p>
</div>
<div class='div-commentary'><p style="margin-left:1em">演曰四悟聖諦文分為三一牒前生後二依生正釋三結歸聖諦此初也。</p>
</div>
<div class='div-orig'><p>論謂悟入諸行至悟入苦諦。</p>
</div>
<div class='div-commentary'><p style="margin-left:1em">演曰二依生正釋文分為二先明苦諦後彰餘諦苦中有四一明無常二明苦行三明空義四彰無我以無我故說之為空以非自在名為無我。</p>
</div>
<div class='div-orig'><p>論又彼如是至道諦。</p>
</div>
<div class='div-commentary'><p style="margin-left:1em">演曰後彰餘諦分之為三一集二滅三明道諦如文可知。</p>
</div>
<div class='div-orig'><p>論於此悟入至聖諦修習。</p>
</div>
<div class='div-commentary'><p style="margin-left:1em">演曰三結歸聖諦。</p>
</div>
<div class='div-orig'><p>論如是於聖諦至十六勝行。</p>
</div>
<div class='div-commentary'><p style="margin-left:1em">演曰五彰勝行文分三段一結前生後二依生正釋三結歸勝行此初也。</p>
</div>
<div class='div-orig'><p>論云何名為十六勝行。</p>
</div>
<div class='div-commentary'><p style="margin-left:1em">演曰二依生正釋文分三段一徵二列三釋此初也。</p>
</div>
<div class='div-orig'><p>論謂於念入息至隨觀出息。</p>
</div>
<div class='div-commentary'><p style="margin-left:1em">演曰二列名中文復有二一謂於念下㧾標所觀二若長等下別列十六一一之中有入出息若開二息有三十二令據合言但有十六一學觀息長二學觀息短三學觀息遍身四學觀除身行五學觀覺了喜六學觀覺了樂七學觀覺心行八學觀除心行九學觀覺了心十學觀喜恱心十一學觀制持心十二學觀解脫心十三學觀無常十四學觀隨斷十五學觀離欲十六學滅隨觀。</p>
</div>
<div class='div-orig'><p>論問如是十六差別云何。</p>
</div>
<div class='div-commentary'><p style="margin-left:1em">演曰三釋之中文分三段一問二荅三㧾結之此揔問也。</p>
</div>
<div class='div-orig'><p>論荅有學見迹至念於出息。</p>
</div>
<div class='div-commentary'><p style="margin-left:1em">演曰二荅分二先揔後別此初揔明復為斷除修道惑故修此行也問得念住<span class='corr'>已</span>復更修此十六行相四念十六如何相攝荅身受心法於十六中如其次第各攝四也心行是受故七八二屬念也。</p>
</div>
<div class='div-orig'><p>論若緣入息至若短。</p>
</div>
<div class='div-commentary'><p style="margin-left:1em">演曰後別釋中文分十二此初長短二行相形一處明也。</p>
</div>
<div class='div-orig'><p>論若緣身中至入息出息。</p>
</div>
<div class='div-commentary'><p style="margin-left:1em">演曰二明三行如文可知。</p>
</div>
<div class='div-orig'><p>論若於是時至身行出息。</p>
</div>
<div class='div-commentary'><p style="margin-left:1em">演曰三明四行身行不行名空無位此空位名除身行。</p>
</div>
<div class='div-orig'><p>論又於如是至入息出息。</p>
</div>
<div class='div-commentary'><p style="margin-left:1em">演曰四明五行由二近分作受念觀念得本定故覺了喜。</p>
</div>
<div class='div-orig'><p>論若得離喜至加行所攝。</p>
</div>
<div class='div-commentary'><p style="margin-left:1em">演曰五明六行三禪有息故依彼樂而修習之四定無風不依彼捨而修學也。</p>
</div>
<div class='div-orig'><p>論又即如是覺了至入息出息。</p>
</div>
<div class='div-commentary'><p style="margin-left:1em">演曰六明七八二勝行中文分為二初明忘念後辯斷除忘念中所起我慢及有無等修道見也謂見諦者作此觀故餘文不說修道之中起常見者據相麤說此據盡理行微細者少亦起故辯斷除中文亦為二初揔後別別中復二一覺了心行二息除心行如文可知也。</p>
</div>
<div class='div-orig'><p>論又若得根本至入息出息。</p>
</div>
<div class='div-commentary'><p style="margin-left:1em">演曰七明九行文分三段初明得定次辯起心後彰覺了依定觀察二十種心善惡義殊名實覺了。</p>
</div>
<div class='div-orig'><p>論彼若有時至入息出息。</p>
</div>
<div class='div-commentary'><p style="margin-left:1em">演曰八明十行文中有二初明障蓋後辯恱心恱心高明除闇蓋也。</p>
</div>
<div class='div-orig'><p>論彼若有時至入息出息。</p>
</div>
<div class='div-commentary'><p style="margin-left:1em">演曰九明十一文分為二初明舉障後辯持心文可知矣。</p>
</div>
<div class='div-orig'><p>論若時於心至入息出息。</p>
</div>
<div class='div-commentary'><p style="margin-left:1em">演曰十明十二解脫心行由蓋除故心得解脫。</p>
</div>
<div class='div-orig'><p>論彼於諸蓋至入息出息。</p>
</div>
<div class='div-commentary'><p style="margin-left:1em">演曰十一辯釋十三無常為斷蓋障餘染種故故修無常。</p>
</div>
<div class='div-orig'><p>論又彼先時至而求解脫。</p>
</div>
<div class='div-commentary'><p style="margin-left:1em">演曰十二釋十四五六三勝行中文分三段一牒前起後二辯界差別三顯能觀察此初也。</p>
<p style="margin-left:2em">【中闕二十八行】</p>
<p>無量想餘准知也。</p>
</div>
<div class='div-orig'><p>論前受想行至是名日後彰類異亦有十一如色所明故不重也。</p>
<p>論何薀善巧。</p>
</div>
<div class='div-commentary'><p style="margin-left:1em">演曰後善巧文分為二先徵後釋此初也。</p>
</div>
<div class='div-orig'><p>論謂善了知蓋善巧義。</p>
</div>
<div class='div-commentary'><p style="margin-left:1em">演曰後釋分二初略後廣略中有二初了三性後揔結之。</p>
</div>
<div class='div-orig'><p>論云何名至無所分別。</p>
</div>
<div class='div-commentary'><p style="margin-left:1em">演曰後廣釋中文分三段一明差別二明多性三明無性得三各分三徵釋及結文可知之。</p>
</div>
<div class='div-orig'><p>論云何界云何界善巧。</p>
</div>
<div class='div-commentary'><p style="margin-left:1em">演曰二界善巧文分為二初徵後辯此初徵也。</p>
</div>
<div class='div-orig'><p>論謂界有十八至是名為界。</p>
</div>
<div class='div-commentary'><p style="margin-left:1em">演曰後辯分二初明界體後明善巧此初也。</p>
</div>
<div class='div-orig'><p>論若復於彼至名界善巧。</p>
</div>
<div class='div-commentary'><p style="margin-left:1em">演曰後明善巧二初知界性後了因緣初中有三一者知界界者因也二知種子三知種姓了因緣中現從種起種從現生名了因緣。</p>
</div>
<div class='div-orig'><p>論云何處至善巧。</p>
</div>
<div class='div-commentary'><p style="margin-left:1em">演曰三處善巧文分為二先徵後釋此先徵也。</p>
</div>
<div class='div-orig'><p>論謂處有十二至是名為處。</p>
</div>
<div class='div-commentary'><p style="margin-left:1em">演曰後釋分二先明處體後明善巧此初也根境六種是生識處名十二處。</p>
</div>
<div class='div-orig'><p>論處善巧者至名應善巧。</p>
</div>
<div class='div-commentary'><p style="margin-left:1em">演曰後明善巧文中有三一標二釋三結善巧釋中有三一眼二耳三至意識了知六識皆三緣起名為善巧意王緣者前念滅心名無閒緣意俱作意名增上緣理實意俱即是所緣增上即是第七今辯聲聞故未明也。</p>
</div>
<div class='div-orig'><p>論云何緣趣要善巧。</p>
</div>
<div class='div-commentary'><p style="margin-left:1em">演曰四明緣起文分為二先徵後釋此初也。</p>
</div>
<div class='div-orig'><p>論謂無明緣行至是名緣起。</p>
</div>
<div class='div-commentary'><p style="margin-left:1em">演曰後釋分二先明緣起復明善巧此初也。</p>
</div>
<div class='div-orig'><p>論若復了知至緣起善巧。</p>
</div>
<div class='div-commentary'><p style="margin-left:1em">演曰後明善巧了知十二因緣所生有法無我苦空無常名為善巧。</p>
</div>
<div class='div-orig'><p>論又處非處至善巧差別。</p>
</div>
<div class='div-commentary'><p style="margin-left:1em">演曰五處非處文分為二初顯同前後明義別此初也。</p>
</div>
<div class='div-orig'><p>論此中差別至有果異熟。</p>
</div>
<div class='div-commentary'><p style="margin-left:1em">演曰後明差別文中有二初揔後別此初揔明與前別也謂由因緣所生此處非處能止妄計不平等因了知善巧平等感赴名處非處。</p>
</div>
<div class='div-orig'><p>論若諸善法至非處善巧。</p>
</div>
<div class='div-commentary'><p style="margin-left:1em">演曰後別明也善惡因果感赴類同名處非處智能了達名為善巧。</p>
</div>
<div class='div-orig'><p>論此五善巧至共相善巧。</p>
</div>
<div class='div-commentary'><p style="margin-left:1em">演曰後略明中文分為二初標後釋釋中有二一自二共由諸薀中色受等體有差別故名為自相後四善巧依薀施設即通餘法名為共相思可知也。</p>
</div>
<div class='div-orig'><p>論如是揔名善巧所緣。</p>
</div>
<div class='div-commentary'><p style="margin-left:1em">演曰三結歸善巧。</p>
</div>
<div class='div-orig'><p>論云何淨惑所緣。</p>
</div>
<div class='div-commentary'><p style="margin-left:1em">演曰四淨惑所緣文分為二先徵後釋此先徵也煩惱名惑智斷名淨斷惑之智名為淨惑淨惑之境名淨惑所緣即苦麤等性及四諦等名所緣也。</p>
</div>
<div class='div-orig'><p>論謂觀下地至非非想處。</p>
</div>
<div class='div-commentary'><p style="margin-left:1em">演曰後釋分二一明世淨二明出世初中有三一略二廣三結世淨此略明也。</p>
</div>
<div class='div-orig'><p>論云何麤性。</p>
</div>
<div class='div-commentary'><p style="margin-left:1em">演曰二廣辯中文分為二先徵後釋此初也。</p>
</div>
<div class='div-orig'><p>論謂麤性至為數麤性。</p>
</div>
<div class='div-commentary'><p style="margin-left:1em">演曰後釋分二初揔標列後依標釋文分為二一明麤靜二明過患初中有三一彰欲初定二例明上地三辯界多少初中有二一辯體麤二辯數麤二中各二先標後辯如文可知。</p>
</div>
<div class='div-orig'><p>論如是上地至當知亦尒。</p>
</div>
<div class='div-commentary'><p style="margin-left:1em">演曰二例明上地。</p>
</div>
<div class='div-orig'><p>論如是麤性至勝過此故。</p>
</div>
<div class='div-commentary'><p style="margin-left:1em">演曰三辯界多少下上界中苦及壽量勝劣不同各分多少。</p>
</div>
<div class='div-orig'><p>論以要言之至名為靜性。</p>
</div>
<div class='div-commentary'><p style="margin-left:1em">演曰二明過患過患多故為麤少故為靜。</p>
</div>
<div class='div-orig'><p>論此是世間至更相續故。</p>
</div>
<div class='div-commentary'><p style="margin-left:1em">演曰三結世淨文中有二先標後釋以蹔斷故名為世淨。</p>
</div>
<div class='div-orig'><p>論出世間道至聖諦。</p>
</div>
<div class='div-commentary'><p style="margin-left:1em">演曰二明出世文分為三一揔標列二依標釋三結所緣此初也。</p>
</div>
<div class='div-orig'><p>論云何苦聖諦至名道聖諦。</p>
</div>
<div class='div-commentary'><p style="margin-left:1em">演曰二依標釋文亦分三一出體性二明廢立三釋名義初中有四一苦二集三滅四道各三徵釋及結釋中八苦四憂滅理及八支道如次為釋。</p>
</div>
<div class='div-orig'><p>論當知此中至及多修習。</p>
</div>
<div class='div-commentary'><p style="margin-left:1em">演曰二明廢立文中有二初標後釋釋中有二初法後喻法中染淨各有果因喻中病除不逾四法故諦有四更無增減。</p>
</div>
<div class='div-orig'><p>論又苦諦至是故名諦。</p>
</div>
<div class='div-commentary'><p style="margin-left:1em">演曰三釋名義文分為二先名後體名中有二一釋諦義二辯聖名此釋諦中復有二義一非顛倒故道教經云苦實是苦不可令樂二不虛誑自體不虛見亦無倒。</p>
</div>
<div class='div-orig'><p>論問何故諸諦至俱由二種。</p>
</div>
<div class='div-commentary'><p style="margin-left:1em">演曰二辯聖名文中有二先問後荅顯聖異凡名為聖諦凡雖知苦但依法尒道理等知非以無漏聖智親知非名凡諦。</p>
</div>
<div class='div-orig'><p>論又生苦者至五取薀苦。</p>
</div>
<div class='div-commentary'><p style="margin-left:1em">演曰後辯體中文分為四一苦二集三滅四道苦中有二初明八苦後明三苦初中有三一辯苦因二彰所以三會違文此初也謂生等八法能生苦故名之為苦非體是苦為苦也。</p>
</div>
<div class='div-orig'><p>論謂由生等至壞苦行苦。</p>
</div>
<div class='div-commentary'><p style="margin-left:1em">演曰二彰所以謂由生等異門別說為苦器故名之為苦取薀苦中樂受為因方生壞苦捨受為本行苦方生故說八因能生苦故名之為苦非是自體有苦義故名為苦也。</p>
</div>
<div class='div-orig'><p>論問何故世尊至以異門說。</p>
</div>
<div class='div-commentary'><p style="margin-left:1em">演曰三會違文分之為二初難後通此初也其難意云初之一苦以苦為名以自聲說後之二苦以壞以行而立苦名名異門說何意有此名不同耶。</p>
</div>
<div class='div-orig'><p>論荅於苦苦中至易得入故。</p>
</div>
<div class='div-commentary'><p style="margin-left:1em">演曰後通可悉。</p>
</div>
<div class='div-orig'><p>論云何建立三種苦性。</p>
</div>
<div class='div-commentary'><p style="margin-left:1em">演曰後明三苦分之為二先徵後釋此徵起也。</p>
</div>
<div class='div-orig'><p>論謂先所說至立苦苦性。</p>
</div>
<div class='div-commentary'><p style="margin-left:1em">演曰後釋分三初明苦苦次明壞苦後彰行苦初中有二先辯後結謂此七中所生苦受及受所依生老等法苦義增故名為苦苦持業依主二釋隨應。</p>
</div>
<div class='div-orig'><p>論諸有是彼至故名壞苦。</p>
</div>
<div class='div-commentary'><p style="margin-left:1em">演曰次明壞苦文分為二初正明後引證此初也壞謂變壞諸因變壞所生之苦皆名壞苦即前七苦令少等壞而苦生起皆是壞苦乃至煩惱能變壞心而生於苦亦名壞苦。</p>
</div>
<div class='div-orig'><p>論如世尊言至立苦性。</p>
</div>
<div class='div-commentary'><p style="margin-left:1em">演曰後引證證彼煩惱亦名壞苦。</p>
</div>
<div class='div-orig'><p>論若行苦性至立行苦性。</p>
</div>
<div class='div-commentary'><p style="margin-left:1em">演曰後彰行苦除苦樂者謂依苦樂立前二苦故除彼外依捨受等立行苦也。</p>
</div>
<div class='div-orig'><p>論又即彼愛至喜樂愛。</p>
</div>
<div class='div-commentary'><p style="margin-left:1em">演曰二明集諦四愛為體雖諸煩惱皆名為集而愛行增故偏明也。</p>
</div>
<div class='div-orig'><p>論滅有二種至所依滅。</p>
</div>
<div class='div-commentary'><p style="margin-left:1em">演曰三明滅諦有餘無餘如次煩惱及所依滅。</p>
</div>
<div class='div-orig'><p>論道有二種至無學道。</p>
</div>
<div class='div-commentary'><p style="margin-left:1em">演曰四明道諦。</p>
</div>
<div class='div-orig'><p>論如是當知至淨惑所緣。</p>
</div>
<div class='div-commentary'><p style="margin-left:1em">演曰三結所緣。</p>
</div>
<div class='div-orig'><p>論如是<span class='corr'>已</span>說至淨惑所緣。</p>
</div>
<div class='div-commentary'><p style="margin-left:1em">演曰大段第三明所緣中三結所緣。</p>
</div>
<div class='div-orig'><p>論云何教授至證教授。</p>
</div>
<div class='div-commentary'><p style="margin-left:1em">演曰第四教授修證門文分為二初明四授後明三教初中有三一問二荅三別徵釋此初二也。</p>
</div>
<div class='div-orig'><p>論云何無倒至名證教授。</p>
</div>
<div class='div-commentary'><p style="margin-left:1em">演曰三別徵釋文中有四一明無倒二明漸次三彰教授四彰證授各具徵釋及結可知。</p>
</div>
<div class='div-orig'><p>論復有諸相至圓滿教授。</p>
</div>
<div class='div-commentary'><p style="margin-left:1em">演曰後明三教文分為二先徵後釋釋中有四一標二列三釋四結如文可知。</p>
</div></div>
<div class='div-other'><a id='mulu20' />
<p class='h1'>論卷第二十八</p>
<div class='div-orig'><p>論云何為學。</p>
</div>
<div class='div-commentary'><p style="margin-left:1em">演曰十九門中次明第五三學增勝門文分為二先問後荅此先問也。</p>
</div>
<div class='div-orig'><p>論謂三勝學至增上戒學。</p>
</div>
<div class='div-commentary'><p style="margin-left:1em">演曰後荅分二一明學體二明建立初中有二一明差別二結勸修初中有六一出體性二明增減三彰次第四辯名因五彰引發六明具闡出體分二一揔標列二別解釋戒中有三謂徵釋結。</p>
</div>
<div class='div-orig'><p>論云何增上並增上心學。</p>
</div>
<div class='div-commentary'><p style="margin-left:1em">演曰二明定學文分為三謂徵釋結釋中有四一四靜慮二色定三明等持四辯等至然經據勝靜慮為心理實餘三亦名心學心即定也。</p>
</div>
<div class='div-orig'><p>論云何增上至增上慧學。</p>
</div>
<div class='div-commentary'><p style="margin-left:1em">演曰三彰慧性文三同前如實知見為慧體也。</p>
</div>
<div class='div-orig'><p>論問何緣至唯有三學。</p>
</div>
<div class='div-commentary'><p style="margin-left:1em">演曰二明增減文中有二先問後荅荅如有二初標後釋釋中有三謂戒定慧如其次第建立所依所作義足除此無增亦無減也。</p>
</div>
<div class='div-orig'><p>論問何緣三學至如是次第。</p>
</div>
<div class='div-commentary'><p style="margin-left:1em">演曰三彰次第文中有三問荅及結文易知也。</p>
</div>
<div class='div-orig'><p>論問何緣三學至名為增上。</p>
</div>
<div class='div-commentary'><p style="margin-left:1em">演曰四辯名因文分三段初問二荅三結所明荅中有二先標後釋釋中有二一明所趣二明最勝二中各三徵釋及結如文自悉。</p>
</div>
<div class='div-orig'><p>論又或有增上至如前<span class='corr'>已</span>說。</p>
</div>
<div class='div-commentary'><p style="margin-left:1em">演曰五彰引發前<span class='corr'>已</span>數明故不云也。</p>
</div>
<div class='div-orig'><p>論又或有增上至具足三學。</p>
</div>
<div class='div-commentary'><p style="margin-left:1em">演曰六明具闕由有於前方能引後故有前時或有於後有後之際必有於前故此三門具闕不定。</p>
</div>
<div class='div-orig'><p>論於此建立至當勤修學。</p>
</div>
<div class='div-commentary'><p style="margin-left:1em">演曰二結勸修。</p>
</div>
<div class='div-orig'><p>論復有三種至不還果。</p>
</div>
<div class='div-commentary'><p style="margin-left:1em">演曰二明建立文復分三一入諦現觀二建立三根三入三三昧此初也謂在凡時依此三學伏惑有異後入見諦次第及超果三別也。</p>
</div>
<div class='div-orig'><p>論復有三根至立具知根。</p>
</div>
<div class='div-commentary'><p style="margin-left:1em">演曰二建立三根文中有二初揔標列後各別釋釋中有三一未知二<span class='corr'>已</span>知三具知謂修三學名修現觀依此而觀方立根故。</p>
</div>
<div class='div-orig'><p>論復有三解脫至解脫門。</p>
</div>
<div class='div-commentary'><p style="margin-left:1em">演曰三入三三昧文分為二根揔摽列後隨標釋此初也。</p>
</div>
<div class='div-orig'><p>論云何建立至三解脫門。</p>
</div>
<div class='div-commentary'><p style="margin-left:1em">演曰後隨標釋文分為三徵釋及結釋中有二先境後心心中有三初明無願次彰無相後辯空門如文可悉。</p>
</div>
<div class='div-orig'><p>論云何隨順學法。</p>
</div>
<div class='div-commentary'><p style="margin-left:1em">演曰第六隨順學法門文分三段一徵二釋三結隨順此初也。</p>
</div>
<div class='div-orig'><p>論謂有十種至隨順學法。</p>
</div>
<div class='div-commentary'><p style="margin-left:1em">演曰二釋之中有二十隨法此初十中文分為二一明違法二明順法初中有三一標二釋三結違法此初也。</p>
</div>
<div class='div-orig'><p>論云何十種至違逆學法。</p>
</div>
<div class='div-commentary'><p style="margin-left:1em">演曰二釋三結釋中復二初徵後釋釋中有十第七過中復有十一一一次第如文可知。</p>
</div>
<div class='div-orig'><p>論云何對治至違逆學法。</p>
</div>
<div class='div-commentary'><p style="margin-left:1em">演曰二明順法文分為二先徵後釋釋中有二初明十想觀後返難重釋初中又二先辯後結十想如次治前十障障治相違行思可悉。</p>
</div>
<div class='div-orig'><p>論當知此中至障礙法者。</p>
</div>
<div class='div-commentary'><p style="margin-left:1em">演曰後逐難重釋第七光中文分為二先標後辯聞思二慧名法義光能了教義名光明也光雖有四今此第七但取法義何以然者斷七障時必須聞思二慧能故問止觀二光何非取耶荅止觀二法正為學體今辯順法故非取也。</p>
</div>
<div class='div-orig'><p>論當知此中至離增上慢。</p>
</div>
<div class='div-commentary'><p style="margin-left:1em">演曰後明後十隨法文分為四一摽二徵三列四釋此前三也。</p>
</div>
<div class='div-orig'><p>論云何宿因至諸根積集。</p>
</div>
<div class='div-commentary'><p style="margin-left:1em">演曰四釋分十一辯宿因文中有二先徵後釋謂信等根宿世熏修今得成熟轉增勝故名為積集。</p>
</div>
<div class='div-orig'><p>論云何隨順教至無倒漸次。</p>
</div>
<div class='div-commentary'><p style="margin-left:1em">演曰二明隨順教文分為二先徵後釋謂教依次說先凡後聖有學無學修行階級名漸次教今隨此教名隨順教。</p>
</div>
<div class='div-orig'><p>論云何如理至生正見。</p>
</div>
<div class='div-commentary'><p style="margin-left:1em">演曰三明加行依教勤修名如理行。</p>
</div>
<div class='div-orig'><p>論云何無間至所有善品。</p>
</div>
<div class='div-commentary'><p style="margin-left:1em">演曰四明無間時不唐捐名為無間所修敬極稱為慇重。</p>
</div>
<div class='div-orig'><p>論云何猛利至具足而住。</p>
</div>
<div class='div-commentary'><p style="margin-left:1em">演曰五明樂欲祈果勇決名猛樂欲。</p>
</div>
<div class='div-orig'><p>論云何持瑜伽至串修習故。</p>
</div>
<div class='div-commentary'><p style="margin-left:1em">演曰六明持力文中有二先徵後釋釋中有二一標二列。</p>
</div>
<div class='div-orig'><p>論云何止息至而便止息。</p>
</div>
<div class='div-commentary'><p style="margin-left:1em">演曰七止麤重文中有二先徵後釋釋中有四一因身勞易脫能止二因尋伺心寂便除三由昧劣觀品能斷四由本惑正道能除。</p>
</div>
<div class='div-orig'><p>論云何數數至勤修正道。</p>
</div>
<div class='div-commentary'><p style="margin-left:1em">演曰八數觀察文分為二先徵後釋釋中有二先觀尸羅後觀斷惑初中又二先標後釋釋中復二初觀所作後觀棄捨觀所作中於其善作不作不退者謂觀勝善未能修故名為不作舊善轉增名為不退。</p>
</div>
<div class='div-orig'><p>論云何無有至速能斷滅。</p>
</div>
<div class='div-commentary'><p style="margin-left:1em">演曰九無有怯弱文中有二先徵後釋如未得定怯弱心生既得定時劣心便捨餘准此知。</p>
</div>
<div class='div-orig'><p>論云何離增上慢至起於證想。</p>
</div>
<div class='div-commentary'><p style="margin-left:1em">演曰十明離慢文具徵釋義思可知。</p>
</div>
<div class='div-orig'><p>論如是十法至隨順學法。</p>
</div>
<div class='div-commentary'><p style="margin-left:1em">演曰三結隨順。</p>
</div>
<div class='div-orig'><p>論云何瑜伽壞。</p>
</div>
<div class='div-commentary'><p style="margin-left:1em">演曰第七瑜伽壞失門文分三段一徵二釋三結壞法此初也。</p>
</div>
<div class='div-orig'><p>論謂壞瑜伽至瑜伽壞。</p>
</div>
<div class='div-commentary'><p style="margin-left:1em">演曰二釋文二初揔標列後別解釋北初標列壞有四也。</p>
</div>
<div class='div-orig'><p>論畢竟瑜伽至出世瑜伽。</p>
</div>
<div class='div-commentary'><p style="margin-left:1em">演曰後別釋中文分為四一明畢竟二辯蹔時三明退失四明邪行初中有四一摽二辯三徵四釋謂無姓者本無聖種生因既明果竟不生名畢竟壞。</p>
</div>
<div class='div-orig'><p>論蹔時瑜伽至蹔時失壞。</p>
</div>
<div class='div-commentary'><p style="margin-left:1em">演曰二辯蹔時文分為五一摽二辯三徵四釋五結蹔時謂有種姓緣會現起名蹔時也。</p>
</div>
<div class='div-orig'><p>論退失所得至若安樂住。</p>
</div>
<div class='div-commentary'><p style="margin-left:1em">演曰三彰退失退失智見現法樂住非同小宗退其聖果。</p>
</div>
<div class='div-orig'><p>論邪行所作至能障正法。</p>
</div>
<div class='div-commentary'><p style="margin-left:1em">演曰四明邪行文中有三標釋及結釋中有二一非理修行二性多煩惱多煩惱中文復有四一彰住空閑二質直來求令心歡喜三矯現身語謂成應果四於順弟子自立瑜伽文中復二初明竊示後彰所以如文可知。</p>
</div>
<div class='div-orig'><p>論諸有苾蒭至當遠捨離。</p>
</div>
<div class='div-commentary'><p style="margin-left:1em">演曰三結壞法。</p>
</div>
<div class='div-orig'><p>論云何瑜伽至四方便。</p>
</div>
<div class='div-commentary'><p style="margin-left:1em">演曰第八瑜伽四行門文分為七一問二荅三徵四列五釋六次七結瑜伽此前四也。</p>
</div>
<div class='div-orig'><p>論當知其信至神力依處。</p>
</div>
<div class='div-commentary'><p style="margin-left:1em">演曰五釋分四一信二欲三明精進四明方便信中有二初標後釋釋中有二一明二行相二辯二所依明二相者謂由信故而能隨順及能令心清淨為性二依處者由信為依方能觀察及神變也。</p>
</div>
<div class='div-orig'><p>論欲有四種至欲有所作。</p>
</div>
<div class='div-commentary'><p style="margin-left:1em">演曰二辯欲中文分為四一標二徵三列四釋釋中有四一明證得二明請問三辯資糧四明隨順文可知也。</p>
</div>
<div class='div-orig'><p>論精進有四至審決精進。</p>
</div>
<div class='div-commentary'><p style="margin-left:1em">演曰三明精進文亦為四摽徵列釋釋中有四一聞二思三修四淨。</p>
</div>
<div class='div-orig'><p>論方便有四至毗鉢舍那。</p>
</div>
<div class='div-commentary'><p style="margin-left:1em">演曰四明方便文分為二初標後釋釋中有四一善守念二無放逸三修止行四修觀品由此為因有當所證名方便也。</p>
</div>
<div class='div-orig'><p>論此四瑜伽至能證未證。</p>
</div>
<div class='div-commentary'><p style="margin-left:1em">演曰六明次第。</p>
</div>
<div class='div-orig'><p>論故此四法說名瑜伽。</p>
</div>
<div class='div-commentary'><p style="margin-left:1em">演曰七結瑜伽。</p>
</div>
<div class='div-orig'><p>論云何作意。</p>
</div>
<div class='div-commentary'><p style="margin-left:1em">演曰第九作意修進門文分為二先徵後辯此徵問也。</p>
</div>
<div class='div-orig'><p>論謂四作意至運轉作意。</p>
</div>
<div class='div-commentary'><p style="margin-left:1em">演曰後辯分三一明作意二辯思惟三明勝解明初作意文有二重初文有四一摽二徵三列四釋此前三也。</p>
</div>
<div class='div-orig'><p>論云何力勵至運轉作意。</p>
</div>
<div class='div-commentary'><p style="margin-left:1em">演曰四釋分四一明力勵二明有間三彰無間四無功用初中有三徵釋及結謂以欲界聞思二慧令心安住初後不同名安等住未得定時所修作意名為未得倍功而修名為力勵挫者說文云摧也。</p>
</div>
<div class='div-orig'><p>論云何有間至運轉作意。</p>
</div>
<div class='div-commentary'><p style="margin-left:1em">演曰二明有間作意七作意中先得了相名漸勝進了相定意與欲思慧閒雜而未能連續起餘六也。</p>
</div>
<div class='div-orig'><p>論云何無間至作意。</p>
</div>
<div class='div-commentary'><p style="margin-left:1em">演曰三彰無間前六作意連續而生不同於前為思所隔名無間轉。</p>
</div>
<div class='div-orig'><p>論云何無功用至運轉作意。</p>
</div>
<div class='div-commentary'><p style="margin-left:1em">演曰四無功用所修定慧至此<span class='corr'>已</span>滿更不興功進修所斷名無功用。</p>
</div>
<div class='div-orig'><p>論復有所餘至觀察作意。</p>
</div>
<div class='div-commentary'><p style="margin-left:1em">演曰後辯所餘四種作意文分為二初標後釋此標列也。</p>
</div>
<div class='div-orig'><p>論云何隨順至而未斷惑。</p>
</div>
<div class='div-commentary'><p style="margin-left:1em">演曰後釋分四一明隨順二辯對治三彰順淨四順觀察初中有二謂徵及釋餘准此知謂無間道未斷欲惑令起加行名隨順也。</p>
</div>
<div class='div-orig'><p>論云何對治至斷惑。</p>
</div>
<div class='div-commentary'><p style="margin-left:1em">演曰二辯對治謂無間道。</p>
</div>
<div class='div-orig'><p>論云何順清淨至令歡恱。</p>
</div>
<div class='div-commentary'><p style="margin-left:1em">演曰三彰順淨稱治名順心下感者理應用淨而以筞之名順清淨。</p>
</div>
<div class='div-orig'><p>論云何順觀察至未斷。</p>
</div>
<div class='div-commentary'><p style="margin-left:1em">演曰四順觀察凡修習者皆為斷惑令觀察之名順觀察。</p>
</div>
<div class='div-orig'><p>論問於所緣境至幾相。</p>
</div>
<div class='div-commentary'><p style="margin-left:1em">演曰二辯思惟文分為二初問後荅此初問也。</p>
</div>
<div class='div-orig'><p>論荅四至應修習相。</p>
</div>
<div class='div-commentary'><p style="margin-left:1em">演曰後荅文四一標二徵三列四釋此前三也。</p>
</div>
<div class='div-orig'><p>論所緣相至明了顯現。</p>
</div>
<div class='div-commentary'><p style="margin-left:1em">演曰四釋分二初揔略明後指廣處初中有三一辯所緣二辯因緣三彰遠離此所緣也所知事者本質境也同分影者彼相分也令思彼相明了而知名為顯現。</p>
</div>
<div class='div-orig'><p>論因緣相者至後因緣相。</p>
</div>
<div class='div-commentary'><p style="margin-left:1em">演曰二辯因緣文中有二一謂三摩地下揔標因緣二隨順<span class='corr'>已</span>下別示緣相示緣相中復有四種一謂定俱欲起猒因緣二知定境界亂與不亂三修習觀品為上因緣四修習定心生後勝慧此具眾德名集因緣。</p>
</div>
<div class='div-orig'><p>論應遠離相至馳散擾動。</p>
</div>
<div class='div-commentary'><p style="margin-left:1em">演曰三彰遠離文分為三一標二列三釋釋中分四一沉二掉三著四亂四中皆云所緣等者謂四心起皆託自境及自因緣方得生也如初沉相因惛昧境疲懈飲食因緣所餘准知也。</p>
</div>
<div class='div-orig'><p>論如是諸相至地中<span class='corr'>已</span>說。</p>
</div>
<div class='div-commentary'><p style="margin-left:1em">演曰後指廣處第四應修及上諸相如前十一彼廣明之故不云也又第四相翻前遠離即名應修義准知故而不明也。</p>
</div>
<div class='div-orig'><p>論問如是作意至有幾勝解。</p>
</div>
<div class='div-commentary'><p style="margin-left:1em">演曰三明勝解文分為二先問後荅此先問也。</p>
</div>
<div class='div-orig'><p>論荅九至勝解。</p>
</div>
<div class='div-commentary'><p style="margin-left:1em">演曰後荅分二初揔摽列後別廣釋此揔摽列而有九也。</p>
</div>
<div class='div-orig'><p>論有光淨至俱行勝解。</p>
</div>
<div class='div-commentary'><p style="margin-left:1em">演曰後別廣釋文中有九一明光淨二無光淨三明遲鈍四明捷利五彰狹小謂欲界中心境俱狹六明廣大謂色界中境界寬廣心亦大故七明無量謂無色界空識等處皆無量也八明清淨謂修<span class='corr'>已</span>滿九不得清淨謂未究竟。</p>
</div>
<div class='div-orig'><p>論問修瑜伽者至所作。</p>
</div>
<div class='div-commentary'><p style="margin-left:1em">演曰第十瑜伽所作門文分三段一問二荅三結所作此初也。</p>
</div>
<div class='div-orig'><p>論荅四至愛樂所緣。</p>
</div>
<div class='div-commentary'><p style="margin-left:1em">演曰二荅分四一標二徵三列四釋此前三也。</p>
</div>
<div class='div-orig'><p>論所依滅至瑜伽所作。</p>
</div>
<div class='div-commentary'><p style="margin-left:1em">演曰四釋分二先釋前二後彰後二初中有三謂牒釋結釋中有二一明依滅二明依轉所依謂身轉猶起也謂勤修故令所依中麤重輕安如此漸得滅及轉也。</p>
</div>
<div class='div-orig'><p>論遍知所緣至及所依轉。</p>
</div>
<div class='div-commentary'><p style="margin-left:1em">演曰後彰後二文中有二先牒後釋釋中有二初明後二與初為因後明後二用前清淨而為上首此初也所緣法者謂諸理事由知愛樂所緣故得有前滅及轉也。</p>
</div>
<div class='div-orig'><p>論或有遍知至成辦時轉。</p>
</div>
<div class='div-commentary'><p style="margin-left:1em">演曰後明後二用前清淨而為上首謂由第二清淨滿時能令後二亦得清淨。</p>
</div>
<div class='div-orig'><p>論是名四種至瑜伽所作。</p>
</div>
<div class='div-commentary'><p style="margin-left:1em">演曰三結所作。</p>
</div>
<div class='div-orig'><p>論問修瑜伽師凡有幾種。</p>
</div>
<div class='div-commentary'><p style="margin-left:1em">演曰十一瑜伽師範門文分為二初問後荅此初問也。</p>
</div>
<div class='div-orig'><p>論荅三至瑜伽師。</p>
</div>
<div class='div-commentary'><p style="margin-left:1em">演曰後荅文四一摽二徵三列四釋此前三也。</p>
</div>
<div class='div-orig'><p>論云何初修至初修業者。</p>
</div>
<div class='div-commentary'><p style="margin-left:1em">演曰四釋分二一辯行相二明位次初中有三一明初業二辯習行三明<span class='corr'>已</span>度初中有二先徵後辯辯中有二初標後釋釋中有二初明作意二淨煩惱創習此時名為初業。</p>
</div>
<div class='div-orig'><p>論云何<span class='corr'>已</span>習至<span class='corr'>已</span>善修習。</p>
</div>
<div class='div-commentary'><p style="margin-left:1em">演曰二辯習行文分為二先徵後釋於五作意善能修習名<span class='corr'>已</span>習行。</p>
</div>
<div class='div-orig'><p>論云何<span class='corr'>已</span>度作意至<span class='corr'>已</span>度作意。</p>
</div>
<div class='div-commentary'><p style="margin-left:1em">演曰三明<span class='corr'>已</span>度度謂越也雖所住位亦是作意據越於前名度作意作意即度持業釋也。</p>
</div>
<div class='div-orig'><p>論又始從至<span class='corr'>已</span>度作意。</p>
</div>
<div class='div-commentary'><p style="margin-left:1em">演曰二明位次資糧加行及通達位如次配前三瑜伽也。</p>
</div>
<div class='div-orig'><p>論云何瑜伽修。</p>
</div>
<div class='div-commentary'><p style="margin-left:1em">演曰十二瑜伽修習門文分為二先問後荅此初也。</p>
</div>
<div class='div-orig'><p>論謂有二種至菩提分修。</p>
</div>
<div class='div-commentary'><p style="margin-left:1em">演曰後荅分二先標後釋此標列也。</p>
</div>
<div class='div-orig'><p>論云何想修。</p>
</div>
<div class='div-commentary'><p style="margin-left:1em">演曰後釋分二一明想修二菩提修初中有三一徵二釋三結想修此初也。</p>
</div>
<div class='div-orig'><p>論謂或修世間道至前後想。</p>
</div>
<div class='div-commentary'><p style="margin-left:1em">演曰二釋文二初揔略釋後逐難重辯初中有四一依世道修過患想二依聖道修習滅界及離欲想三依止品修上下想四依觀品修前後想。</p>
</div>
<div class='div-orig'><p>論上下想者至如前廣說。</p>
</div>
<div class='div-commentary'><p style="margin-left:1em">演曰後逐難重辯文分為二初明上下後明前後此上下也隨意所觀名如所願安心之處名如所住。</p>
</div>
<div class='div-orig'><p>論前後想者至緣生諸行。</p>
</div>
<div class='div-commentary'><p style="margin-left:1em">演曰後明前後分之為二初標後釋此摽三也。</p>
</div>
<div class='div-orig'><p>論謂若說言至說名後行。</p>
</div>
<div class='div-commentary'><p style="margin-left:1em">演曰後釋分三一住觀坐二坐觀臥三後觀前於中各二牒及釋也。</p>
</div>
<div class='div-orig'><p>論當知此中至是名想修。</p>
</div>
<div class='div-commentary'><p style="margin-left:1em">演曰三結想修。</p>
</div>
<div class='div-orig'><p>論云何菩提分修。</p>
</div>
<div class='div-commentary'><p style="margin-left:1em">演曰二菩提分修文分為五一問二荅三徵四釋五結分修此初也。</p>
</div>
<div class='div-orig'><p>論謂於三十至菩提分修。</p>
</div>
<div class='div-commentary'><p style="margin-left:1em">演曰二揔略荅。</p>
</div>
<div class='div-orig'><p>論何等名為至菩提分法。</p>
</div>
<div class='div-commentary'><p style="margin-left:1em">演曰三再徵詰。</p>
</div>
<div class='div-orig'><p>論謂四念住至八正定。</p>
</div>
<div class='div-commentary'><p style="margin-left:1em">演曰四釋分二初揔標列後別解釋初中又二先揔後別。</p>
</div>
<div class='div-orig'><p>論今於此中至云何念住。</p>
</div>
<div class='div-commentary'><p style="margin-left:1em">演曰後別釋中揔有七門一念住修習門分之為四一辯體性二明內外三彰立意四釋體義初中有二先明身念後辯餘三身中有二先問後荅此先問起有四種也。</p>
</div>
<div class='div-orig'><p>論略說身相至身相差別。</p>
</div>
<div class='div-commentary'><p style="margin-left:1em">演曰後荅分四一明身相二明身觀三彰念體四明念住初中有三標列及結自身名內他身名外有眼耳等名根所攝無根依處名非根所攝內身為有情外色為非情未得上定名麤重身得定滋潤名輕安身四大能造色等所造四薀為名身色薀名色身祖父國者即鬼趣身也順世所言光祖亡後亨祀之處名鬼國也現在住時名有識身死後癡色名無識身身者聚義通情非情。</p>
</div>
<div class='div-orig'><p>論住修身觀至隨覺。</p>
</div>
<div class='div-commentary'><p style="margin-left:1em">演曰二明身觀有三種者謂開思修由此三則諸身諸相觀察推求隨觀隨覺。</p>
</div>
<div class='div-orig'><p>論念謂至。</p>
</div><p style="margin-left:2em">【下闕】</p>
</div>
</div><!-- end of div[@id='body'] -->
</body></html>