<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>初學題額集</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu12' />
<p class='juan'>初學題額集<span class='note-inline'>(下)</span></p>
<div class='div-other'><a id='mulu13' />
<p class='h1'>大乘律宗</p><p>傳教大師所立者。三國傳法記。引顯戒論云。嵯峨天皇御宇。弘仁十己亥年。三月<span class='note-inline'>(十五日)</span>最澄和尚。於此叡山。為建立菩薩戒壇。造表式。奏問公家。五月<span class='note-inline'>(十九日)</span>南都大僧都護命。小僧都長慧。勤操律師。施平。同豐安。同修圓。同泰演等。上表云。沙門最澄。不見唐都。即以歸來。私造式文。輙經奏問。乞召對最澄身。面以論決。因<span class='corr'>兹</span>公家不垂勅許。和尚造顯戒論三卷。進公家。天聽既畢。尚殘疑於異域。遣大唐。大唐智云法師等。</p>
<p>答云。所示顯戒論。周覽既畢。可云遠附天竺。近叶神明。<span class='note-inline'>(云云。)</span>仍和漢兩朝。所歸伏也。弘仁十三年。六月四日。大師入滅。<span class='note-inline'>(御年六十六。)</span>爰別當大師光定。依為傳教法弟。為遂先師素意。奏問戒壇建立旨。淳和御門<span class='note-inline'>(嵯峨御弟)</span>天長五年。有勅召。始立大乘戒壇。<span class='note-inline'>(南都戒壇<span class='corr'>已</span>後六十九年。或七十年。)</span>清和帝。南都碩德等。尚含鬱念。而成違亂。爰慈覺大師。造顯大戒論。以為停南都違亂。而調卷未成。貞元六年正月十四日入滅。<span class='note-inline'>(御年七十二)</span>安然和尚。依為慈覺御弟子。即調先師遺論。合十三篇。錄為四卷。而和尚懸論於頸。菅家御坐。被申論序。即有製作。被副之。于時貞元八年三月十六日。即進此論已來。南都之違亂停止矣。後二季受戒。無斷絕也。</p>
<p>問。既以經釋出目錄。何云傳教大師所立乎。</p>
<p>答。三國相承經釋的。但釋日本。閣南都權大乘之戒壇。新立天台一佛乘。菩薩圓頓之戒壇。其興起顯也。例如高野大師。於真言雖儀記本經明白。殊自大日經。菩薩心論。釋論。而考要文。以立十住心。設教相之旨。云弘法所立真言。又如天竺二十八祖。皆雖傳經律論之三藏。而達磨大師。殊以磨定觀之玉。教外別傳云之。云達磨宗風。近和國。遠異朝。皆以繼佛法之慧命。明機迷闍之方便也。</p>
<p>尋云。戒法者。佛家之要文。眾道之資糧。諸佛之威儀。行者之表業。設雖有經釋。不面受口決者。何云三國相承乎。</p>
<p>答。莫不面受口決。既大師靈山聽眾無陰。委如傳。五教章云。如思禪師智者禪師。神冥感通。迹參登位。靈山聽法。憶在於今。<span class='note-inline'>(<span class='corr'>已</span>上)</span>我山大師入唐。受相傳於道邃。豈非面受口決乎。</p>
<p>問。此宗戒相要期何。</p>
<p>答。戒相者。金剛寶戒章上云。今就此戒。有十二門授相。一開導。<span class='note-inline'>(開戒聖路。導心寶城。)</span>二三歸。<span class='note-inline'>(先歸三寶遠出魔界。)</span>三請師。<span class='note-inline'>(請佛菩薩。為受戒師。)</span>四懺悔。<span class='note-inline'>(懺悔昔罪。斷未造業。)</span>五發心。<span class='note-inline'>(發菩提心。建四弘願。)</span>六問遮。<span class='note-inline'>(師問七罪。受者答否。)</span>七授戒。<span class='note-inline'>(相傳事戒。發得理戒。)</span>八證明。<span class='note-inline'>(<span class='corr'>已</span>得受戒。諸佛證明。)</span>九現相。<span class='note-inline'>(受得戒時。淨土現瑞。)</span>十說相。<span class='note-inline'>(十重六八廣略。隨時。)</span>十一發願。<span class='note-inline'>(<span class='corr'>已</span>得功德。回施法界。)</span>十二勸持。<span class='note-inline'>(受者應知禁忌補養。)</span><span class='corr'>已</span>上戒相。<span class='note-inline'>(廣釋如本。)</span>要期者。同下云。法華無作一心金剛寶戒者。夫本有心性。以為大乘戒體。凡戒體者。眾生心是。瓔珞經云。一切凡聖戒。盡以心為體。<span class='note-inline'>(<span class='corr'>已</span>上)</span>曠師云。無作戒體實相心。以之為體。太宋高僧傳云。夫一心者。萬法摠也。分為戒定慧。開而為六度。散而為萬行。<span class='note-inline'>(乃至。)</span>華嚴經云。戒是無上菩提本。應當具足持淨戒。其淨戒者。即是唯心也。法照禪師云。三阿僧祇。百千名號。皆是如來之異名。亦是真心之別稱。<span class='note-inline'>(<span class='corr'>已</span>上)</span></p>
<p>問。就戒相。持破之得失何。</p>
<p>答。同章開導云。實相一如佛性一乘之戒。亦是唯心無著我。法性身之戒也。有持無破故。名一得永不失。其性堅固故。名金剛寶戒焉。是故不受性戒者。名邪見外道。及名作著人皮畜生。若得聞此性戒者。非直也人。此是往昔結緣。大乘佛性圓人。亦是過去久遠一聞妙法真人也。<span class='note-inline'>(<span class='corr'>已</span>上)</span></p>
<p>問。就要期。得何果乎。</p>
<p>答。諸宗不共之。無作三身之覺體也。</p>
<p>問。其無作體何。</p>
<p>答。諸法實相之上自立。三千慮相。皆是三身具足之妙體。</p>
<p>問。一往當我等情。三身何。</p>
<p>答。落我等情。一塵一法。都非法體。此戒法。皆開實相之一理。佛知見之境界也矣。且三身者。一法身者。我等所具苦道也。菴摩羅識也。性因佛性也。實相般若也。實相菩提也。理大乘也。圓淨涅槃也。佛寶也。法身德也。一切智也。中道也。二報身者。我等所具業道也。阿羅<span class='note-inline'>(【考】羅恐賴歟)</span>耶識也。了因佛性也。觀照般若也。實智菩提也。隨大乘也。相淨涅槃也。法寶也。般若德也。一切種智也。空諦也。三應身者。我等所具煩惱道也。阿陀那識也。緣因佛性也。文字般若也。方便智菩提也。得大乘也。方便淨涅槃也。僧寶也。解脫得也。道種智也。假諦也。但停情執。佛眼種智之日。萬法互融。無一切乖。自在無窮也。萬法云一。不乖一理。萬法云二。不乖二諦。萬法云三。不乖三諦。乃至云十。不乖十佛十界十如十地等。乃至百千萬。都不乖一一名字言句。諸佛名號威儀。皆此戒表業也。一家之已證。但在此戒心。四方木末春開花。夏長葉。秋菓實。冬枯木。皆是草木發心修行。菩提涅槃之作法。草木國土知四季。此一分覺悟智也。此經開示悟入。經萬法顯四門。十界十如。一念三千法體也。</p>
<p>問。如無作三身者。我等情執不變。即覺果海。何云息情執哉。</p>
<p>答。爾也。但云苦道即法身。業即解脫。煩惱即菩提。生死即涅槃皆是觀中解了也。如難者。一代佛教無用也。入觀門之沙汰者。云煩惱即菩提。生死即涅槃。入觀門者。後勿心掛一塵。勿目視一色當位即妙。不改本有。<span class='note-inline'>(從果向因之意。)</span>於所緣之境。一分勿發異念。法性寂然。名止寂而。常照名觀。<span class='note-inline'>(從因至果之意。)</span>二門異而不可別。一而不可同。但煩惱菩提。夢覺與不覺之異也。迷則三道流轉。悟則果中勝用。此謂歟。摠不入戒之門者。莫說此戒之宗旨。恭諸佛內證心地戒本也。</p>
<p>問。此戒教主三身中何身乎。</p>
<p>答。臺上他受用報身也。梵網經云。我今盧舍那。方坐蓮花臺。<span class='note-inline'>(他受用身。)</span>周匝千花上。復現千釋迦。<span class='note-inline'>(淨土大化身。)</span>一花百億國。一國一釋迦。<span class='note-inline'>(穢土小化身　<span class='corr'>已</span>上。)</span>太賢釋云。於此臺上。別有佛座。此千葉臺。有說此座非也。上卷別。說盧舍那。坐百萬蓮華。赫奕光明座上故。既說我住蓮華藏世界海。其臺周匝。有千葉。一花一世界。我化為千釋迦。復有百億須彌明知是土。<span class='note-inline'>(<span class='corr'>已</span>上)</span></p>
<p>問。如章。人天戒者。三界也。聲聞戒者。三千大千界。劣應身所居也。權大乘戒者。勝應身所居國土受持也。此國土者。以一大三千大千世界。配恆伽河之沙其一。盡於一恆河沙。乃至盡於十方恆河沙之世界廣。是名曰方便土。名曰世界種。亦以世界種。配恆河沙其一。乃至盡於十方十恆河沙世界種廣。名曰世界海。是名實報土。報身如來所居國土也。亦如以前。以此國土。配於恆河沙其一。乃至盡於十方十恆河沙之世界廣。名為化佛法身。一佛世界。是為同居土。又於十方無量無邊。不可說不可說。一切一佛國土。色心二法上。不犯不失之受持也。但受此戒<span class='corr'>已</span>後。於輕垢罪。若雖就戒相。有犯破名字。更就戒體。一分無破滅。其戒體者。常住佛性也。佛性大家。更無破滅理。於波羅夷罪。破一一破。雖有破言。餘戒不敢破。一往置破言。於戒之相也。譬如世間大海。一切水流不斷。雖流入大海無增無減。大乘戒功德大海。雖常差別眾水流入。佛界不增。法性平等。無差別故。有情界不減。實相純一故。眾生入佛界。佛界有何諍而增。眾流入大海。大海無諍故。成一鹽水。是故於十方不可說不可說。一切一佛國土內。色心二法之上。省此戒性。法界同時。而受之時。一切色心二法。有性無性之眾流。入實相一如之大海。速成法性真寂之鹽水。更無破戒雨露水味。此戒何身土乎。</p>
<p>答。豈前不云乎。自己本分。一圓之身土也。止觀云。當知。身土一念三千故。<span class='note-inline'>(<span class='corr'>已</span>上)</span>弘決五云。無始色心。本是理性。妙境妙智。<span class='note-inline'>(<span class='corr'>已</span>上)</span>一大三千世界。心地戒之內。實報土。心地戒之內。化佛法身之土。心地戒之內。世間出世間。萬法色心二法。皆是心地戒內故。諸家戒體。人能持戒。圓頓一實之妙戒。戒能持人。但此戒門。入不入之異也。</p>
<p>問。諸家之戒相何。</p>
<p>答。章云。第一人天戒者。即五八十戒是也。第二羊車戒者。聲聞具足小乘戒也。是二百五十戒。三千威儀。六萬細行。此比丘具足戒也。五百戒。六千威儀。十二萬細行。是比丘尼具足戒也。第三權大乘三聚淨戒。亦名牛車戒。一者攝律儀戒。二者攝善法戒。三者饒益有情戒。<span class='note-inline'>(<span class='corr'>已</span>上寶戒章略抄。細釋可見章。)</span></p>
</div>
<div class='div-other'><a id='mulu14' />
<p class='h1'>真言宗<span class='note-inline'>(大日如來。金剛薩埵。龍猛菩薩。龍智阿闍梨。金剛智三藏。不空三藏。善無畏三藏。一行阿闍梨。慧果和尚。弘法大師。)</span></p><p>夫真言者。大日法身。入一切如來。一體速疾力三昧。於法界宮。所說之自證三菩提。阿字本不生之一理也。於此處者。十地等覺菩薩。尚非其境界。況於二乘凡夫耶。言語道斷。心行亦寂。唯佛與佛境界也。<span class='note-inline'>(十界之依正。無非內證智之境故云祕密陀羅尼。是故此祕教為上。)</span>爾時世尊。被催往昔之大悲願。而作是念。若我但住如是境界。則諸有情。不能以是蒙益。是故住於自在神力。加持三昧。普為一切眾生。自種種所修所宜。而說種種性欲。隨種種義門。服種種妙藥。晴極細妄執之疾雲。三十七尊之月。竝光赫[亦/火]。恆沙之性德非他有。本性之心蓮。四重曼荼。依位森羅。覺王內證之寶藏。無心佛眾生之差別。阿字開顯之圓鏡。明五佛諸尊之色形。五佛寶冠課萬物。位位說法。依正修行供養。海雲法界同之。真言宗旨。於顯乘之言斷心滅理。盛談之。諸家教相集云。慈覺大師。依龍猛釋論。立二種教。一顯示教。摠攝一切顯教法門。二祕密教。摠攝一切祕密教法。又演義抄。立顯密二教。彼書者大興善寺。源清阿闍梨。面受善無畏三藏造。彼闍梨。覺大師師也。<span class='note-inline'>(<span class='corr'>已</span>上覺大師意。就釋論。三十二因海云顯教。不二摩訶云祕密教歟。源清二教。依金剛頂經立歟。)</span>辨顯密二教論云。教則二種。應化開說。名曰顯教。言顯略逗機。法佛談話。謂之密藏。言祕奧實說。<span class='note-inline'>(乃至。)</span>若據祕藏金剛頂經說。如來變化身。為地前菩薩。及二乘凡夫等。說三乘教法。他受用身。為地上菩薩說顯一乘等。竝是顯教也。自性受用佛。自受法樂故。與自眷屬。各說三密門。謂之密教。此三密門者。所謂如來內證智境界也。等覺十地。不能入室。何況二乘凡夫。誰得昇堂。故地論釋論。稱其離機根。唯識中觀。歎言斷心滅。<span class='note-inline'>(<span class='corr'>已</span>上東寺天台二教同歟)</span>大日宗三部者。大師一處釋云。一蓮華部。吾自身中。淨菩提心清淨之理。此理雖經六道四生界。生死淤泥中流轉。而不染不垢。蓮華如出生泥中。而不染不垢。仍名蓮華部。二金剛部。吾自心理所又有智。斯智雖沒在生死淤泥經無數劫。而不朽不壞。能破諸煩惱。如金剛雖久埋土中。而不朽不壞。摧破諸怨敵固物。仍名金剛部。三佛部。斯理斯智。凡位未顯。理智具足。覺道圓滿。即名佛部。<span class='note-inline'>(<span class='corr'>已</span>上)</span>又云。蓮華部擬法身。金剛部擬般若。佛部擬解脫。<span class='note-inline'>(<span class='corr'>已</span>上)</span>又云。以三業。充三部。語為蓮華部。意為金剛部。身為佛部。又充三寶。身者佛。語者法。意者僧也。<span class='note-inline'>(<span class='corr'>已</span>上)</span>正智院道範云。三部者。蓮華是自性清淨理。金剛是不壞能斷智。佛部是理智冥合佛身也。理平等遍一切處。故為妙有。<span class='note-inline'>(五大)</span>智斷人法二我有執。故為真空。<span class='note-inline'>(識大)</span>佛部此理智。有空不二摠體。故為中道。<span class='note-inline'>(<span class='corr'>已</span>上)</span>又云。三部即法報應三身也。佛部為應身。定慧不二。理智相應故。金剛部為報身。生法二空智故。蓮華部為法身。自性清淨理故。<span class='note-inline'>(<span class='corr'>已</span>上)</span>又云。<span class='note-inline'>(三部次第有二。一依金剛界。佛金蓮也。二依胎藏界。佛蓮金也。)</span></p>
<p>問。三部事相德用何。</p>
<p>答。金剛頂經。蓮華部心金誦次第云。佛部者。想佛部諸尊。三十二相。八十種好。了了分明。即驚覺佛部如來聖眾。加持修行者。令得身業清淨。罪障消滅。蓮華部者。三遍加持安頂右。思觀自在菩薩。率蓮華部眷屬。加持行者。得語業清淨。令說法自在。金剛部者。想金剛藏菩薩。率執金剛眷屬圍遶。誦三遍置頂左。得意業清淨。令證菩提心。<span class='note-inline'>(<span class='corr'>已</span>上)</span>攝諸尊者。一處釋云。東行金剛部。中佛部因。<span class='note-inline'>(西證寶部。北涅槃羯磨部。)</span>西方便蓮華部。此分五部。◇字以◇◇◇三字為體。阿字友字體。在磨音中。阿字法身。塢字報身。摩字化身。是故有三身義。<span class='note-inline'>(<span class='corr'>已</span>上)</span>就三身。皆可有胎藏金剛二義。開五佛五智。八葉九尊。攝諸尊矣。金剛頂宗五部者。祕藏記云。五部定母主如何。毗盧遮那。<span class='note-inline'>(佛部主源故先為母。)</span>阿閦。<span class='note-inline'>(金剛部主。金剛波羅蜜為母。)</span>寶性。<span class='note-inline'>(寶部主。寶波羅蜜為母)</span>無量壽。<span class='note-inline'>(蓮花部主。法波羅蜜為母。)</span>不空成就。<span class='note-inline'>(羯磨部。羯磨波羅蜜為母。)</span>是即據四波羅蜜。出生四佛之義。<span class='note-inline'>(<span class='corr'>已</span>上)</span>攝下攝諸尊者。問記云。五部則五智。一智所互具五智。所以成二十五部。如是展轉。有無量部。<span class='note-inline'>(<span class='corr'>已</span>上)</span>菩提心論云。<span class='note-inline'>(【頭】五智五佛事)</span>五方佛位。各表一智也。東方阿閦佛。由成大圓鏡智。亦名金剛智。南方寶性佛。由成平等性智。亦名灌頂智。西方阿彌陀佛。由成妙觀察智。亦名蓮華智。亦名轉法輪智。北方不空成就佛。由成成所作智。亦名羯磨智。中央毗盧遮那佛。由成法界智為本。<span class='corr'>已</span>上四佛智。出生四波羅蜜菩薩焉。四菩薩。即金寶法業也。三世一切諸賢聖。生成養育之母。於是印成法界體性中。流出四佛也。四方如來。各攝四菩薩。東方阿閦佛。攝四菩薩。金剛薩埵。金剛王。金剛愛。金剛喜。為四菩薩。南方寶性佛。攝四菩薩。金剛寶。金剛光。金剛幢。金剛笑。為四菩薩。西方阿彌陀佛。攝四菩薩。金剛法。金剛利。金剛因。金剛語。為四菩薩。北方不空成就佛。攝四菩薩。金剛業。金剛護。金剛牙。金剛拳。為四菩薩。四方佛各四菩薩。為十六大菩薩也。<span class='note-inline'>(<span class='corr'>已</span>上)</span>因論三十七尊者。金剛號毘盧<span class='note-inline'>(遍照)</span>金剛。<span class='note-inline'>(不動)</span>寶生。<span class='note-inline'>(平等)</span>觀察。<span class='note-inline'>(清淨)</span>羯磨。<span class='note-inline'>(成就)</span>金剛。<span class='note-inline'>(堅智)</span>寶。<span class='note-inline'>(寶金)</span>法。<span class='note-inline'>(蓮花)</span>業。<span class='note-inline'>(妙用)</span>埵。<span class='note-inline'>(真如)</span>王。<span class='note-inline'>(自在)</span>愛。<span class='note-inline'>(大悲)</span>喜。<span class='note-inline'>(善哉)</span>寶。<span class='note-inline'>(如意)</span>光。<span class='note-inline'>(威德)</span>幢。<span class='note-inline'>(滿願)</span>笑。<span class='note-inline'>(歡喜)</span>法。<span class='note-inline'>(清淨)</span>利。<span class='note-inline'>(般若)</span>因。<span class='note-inline'>(不退)</span>語。<span class='note-inline'>(性空)</span>業。<span class='note-inline'>(善巧)</span>護。<span class='note-inline'>(精進)</span>牙。<span class='note-inline'>(猛利)</span>拳。<span class='note-inline'>(秘密)</span>喜。<span class='note-inline'>(授記)</span>鬘。<span class='note-inline'>(妙嚴)</span>歌。<span class='note-inline'>(無畏)</span>舞。<span class='note-inline'>(神通)</span>香。<span class='note-inline'>(無礙)</span>花。<span class='note-inline'>(妙色)</span>灯。<span class='note-inline'>(普照)</span>塗。<span class='note-inline'>(清凉)</span>鉤。<span class='note-inline'>(普集)</span>索。<span class='note-inline'>(等引)</span>鏁。<span class='note-inline'>(堅持)</span>鈴。<span class='note-inline'>(解脫)</span><span class='note-inline'>(<span class='corr'>已</span>上。祕藏記文事相更勘。)</span></p>
<p>問。就二經。佛眾種子。并三密五相觀何。</p>
<p>答。祕藏記云。毘盧遮那經。阿字為毘盧遮那種子。吽字為金剛薩埵種子。金剛頂經。吽字為毘盧遮那。阿字為金剛薩埵種子。<span class='note-inline'>(<span class='corr'>已</span>上。互為賓主義也。)</span>菩提心論云。凡修習瑜伽觀行人。當須具修三密。證悟五相成身義。所言三密者。一身密者。如結印契召請聖眾是也。二語密者。如密誦真言。令文句了了分明。無謬誤也。三意密者。如住瑜伽相應白淨月圓滿觀菩提心也。次明五相成身者。一是通達心。二是成菩提心。三是金剛心。四是金剛身。五是證無上菩提。獲金剛堅固身也。然此五相。具備方成本尊身也。其圓明則普賢身也。亦是普賢心也。與十方諸佛同之。亦乃三世修行。證有前後。及達悟已。無去來今。<span class='note-inline'>(<span class='corr'>已</span>上菩提心論)</span>各有蓮華部者。道範云。</p>
<p>問。以彌陀為蓮華部主。所證法門。為蓮華三昧之意。如何。</p>
<p>答。一切眾生。皆有本淨心蓮。令其開敷。是云蓮華三昧。所觀蓮華。彌陀法身也。<span class='note-inline'>(<span class='corr'>已</span>上)</span>高野大師。就此教立十住心。祕藏寶鑰云。</p>

<ul class="no-marker">
<li>第一異生羝羊心。<span class="note-inline">(凡夫狂醉。　不知吾非。　但念<span class="corr">[婬-壬+(工/山)]</span>食。　如彼羝羊。)</span></li>

<li>第二愚童持齋心。<span class="note-inline">(由外因緣。　愚思節食。施心萠動。　如穀遇緣。)</span></li>

<li>第三嬰童無畏心。<span class="note-inline">(外道生天。　暫得蘇息。如彼嬰兒。　特于思母。)</span></li>

<li>第四唯蘊無我心。<span class="note-inline">(唯解法有。　我人皆遮。羊車三藏。　悉攝此句。)</span></li>

<li>第五拔業因種心。<span class="note-inline">(修身十二。　無明拔種。業生<span class="corr">已</span>除。　無言得果。)</span></li>

<li>第六他緣大乘心。<span class="note-inline">(無緣起悲。　大悲初發。幻影觀心。　唯識遮情。)</span></li>

<li>第七覺心不生心。<span class="note-inline">(八不絕戲。　一念觀空。心源空寂。　無相安樂。)</span></li>

<li>第八如實一道心。<span class="note-inline">(一如本淨。　境智俱融。知此心性。　號曰遮那。)</span></li>

<li>第九極無自性心。<span class="note-inline">(水無自性。　遇風即波。法界非極。　蒙警忽進。)</span></li>

<li>第十祕密莊嚴心。<span class="note-inline">(顯藥拂塵。　真言開庫。祕法忽陳。　萬德即證。)</span></li>
</ul><p>前九種顯教。後一種密教也。又此十住心事相時。真言行者所逕十心也。謂異生羝羊心者。一向行惡不修微少善位也。愚童持齋心。嬰童無畏心者。若真言行者。初入三昧耶。依三密供養。修行位與此齊也。唯蘊無我心。拔業因種心者。初劫也。若真言行者。本尊三昧耶。眾相現前位。與此齊也。一道無為心。極無自性心者。第三劫也。是即真言行者。虛空無垢菩提心。若生極無自性心。得入如上曼荼羅海會。名阿闍梨也。祕密莊嚴心者。初地<span class='corr'>已</span>上次位也。修上上方便。斷微細妄執。至佛果也。</p>
<p>問。此宗意。於六大四曼三密。事理分別何。</p>
<p>答。綱要抄云。就此有三義。一以六大<span class='note-inline'>(地水火風空識)</span>為理。以四曼三密<span class='note-inline'>(法。　三昧耶。大。羯磨。為四曼。身口意為三密。)</span>為事。二以六大四曼為理。以三密為事。三六大四曼三密。此理皆事。理者大師意。攝持不散為義故。可讀於佐無於六大四曼三密。互相加入。彼此攝持。重重無盡。名自宗理。<span class='note-inline'>(<span class='corr'>已</span>上)</span>即身成佛義頌云。六大無礙常瑜伽。<span class='note-inline'>(體。)</span>四種曼荼各不離。<span class='note-inline'>(相。)</span>三密加持速疾顯。<span class='note-inline'>(用。)</span>重重帝網名即身。<span class='note-inline'>(無礙。)</span>法然具足薩般若心數心王過剎塵。各具五智無際智。圓鏡力故實覺智。釋曰。又四。初一句體。二相。三用。四無礙。後頌中有四。初舉法佛成佛。次表無數。三顯輪圓。後出所以。謂六大者。五大及識。大日經謂。我覺本不生。出過語言道。諸過得解脫。遠離於因緣。知空等虛空。是其義也。彼種子真言曰。◇◇◇◇◇。為阿字諸法本不生義者。即是地大。嚩字離言說。謂之水大。清淨無垢塵者。是即囉字火大也。因業不可得者。訶字門風大也。等虛空者。欠字字相。即空大也。我覺本者。識大也。因位名識。果位謂智。智即覺故。<span class='note-inline'>(<span class='corr'>已</span>上)</span></p>
<p>問。即身成佛名義何。</p>
<p>答。就前二頌。初一頌。釋即身二字。次一頌。釋成佛二字。亦初四句。如次體相用無礙。於萬法一一有體相用故。後四句。如次成佛。無數。輪圓。所由。於諸法各具四德故。依大師釋意。即者有三義。一相應。涉入即義。<span class='note-inline'>(體之即也。)</span>二不離即義。<span class='note-inline'>(相之即也。)</span>三如常即時即日。<span class='note-inline'>(用之即也)</span>體者六大。相者四曼。用者三密。此三盡諸法矣。身者釋云。身者我身佛身眾生身。是名身。又有四種身。言自性。受用。變化。等流。是名曰身。又有三種。字印形是也。如是等身。縱橫重重。如鏡中影像。灯光涉入。<span class='note-inline'>(<span class='corr'>已</span>上)</span>此外十界身。三種世間身。心王心數身。互相涉入無礙。互相加持。互相相即。重重無盡也。成者大日經開題云。成不壞故。不斷故。不滅故。常恆故。堅固故。清淨故。無始故。無終故。此即法爾所成。非因緣所生故。<span class='note-inline'>(<span class='corr'>已</span>上)</span>佛者。同開題云。佛者梵語之略也。具沒駄。翻云覺者。言覺者。不眼名覺。開敷為義。又常明故。照了故。如實知故。此覺亦非因緣生法。然所得故。文云。法佛自然智。已得離一切暗<span class='note-inline'>(<span class='corr'>已</span>上)</span>隨求尊勝等者。隨求陀羅尼經云。淨土因行不退轉。決定往生上上品。生生值遇盧遮那。世世持誦不忘念。<span class='note-inline'>(<span class='corr'>已</span>上)</span>尊勝陀羅尼經云。每日二十一遍誦之。往生阿彌陀佛國。<span class='note-inline'>(<span class='corr'>已</span>上)</span>阿嚕力迦經云。先造十萬塔。於一一塔前。誦一萬遍。如法供養者。所求悉地皆得。捨身<span class='corr'>已</span>。任意往生極樂世界。<span class='note-inline'>(<span class='corr'>已</span>上。)</span>無礙壽儀軌云。此陀羅尼。纔誦一遍。則滅身中十惡四重五無間罪。一切業障。悉皆消滅。若苾蒭。苾蒭尼。犯根本罪。誦七遍已。即時還得戒品清淨。誦滿一萬遍獲得不獲忘菩提心。三摩地菩提心。顯現心中。皎潔圓明。猶如淨月。臨命終時。見無量壽如來。與無量俱低菩薩圍遶來迎。安慰行者。即生極樂世界上品上生。<span class='note-inline'>(<span class='corr'>已</span>上。)</span>大呪陀羅尼等者。祕藏記云。陀羅尼名摠持者。一字中含藏一切法文。譬如大地含持一切諸法。以此陀羅尼含藏義。踰彼大地依持生長義。故曰摠持。真言以何為體。以念慧為體。以摠持力。憶持一切法門。經無量時。不忘之故。是顯之意也。諸經中說陀羅尼。或明。或呪。或密語。或真言。如是五。其義如何。陀羅尼者。佛放光光中。所說也。是故陀羅尼與明。其義不異。呪者。佛法未來漢地前。有世間呪禁法。能發神驗。除災患。令持此陀羅尼人。能發神通。除災患。與呪禁法相似。是故曰呪。密語者。凡夫二乘不能知。故曰密語。真言者。如來言真實無虛妄。故曰真言。然皆是舉一邊所名也。以曼荼羅為真言名耳。言曼荼羅者梵語歟。漢語歟。梵語非漢語。以曼荼羅。翻漢語云何耶。曼荼羅含眾多義。依無相當者。翻譯家不翻。<span class='note-inline'>(<span class='corr'>已</span>上)</span>此宗。如來滅後一千六百四年。唐代第八玄宗皇帝治四年。開元四年丙辰年。中天竺善無畏三藏。將來大日經七卷。又同八年庚申年。南天竺金剛智三藏。將來金剛頂經三卷。于時玄宗皇帝。貴此於長安城。令弘傳。<span class='note-inline'>(<span class='corr'>已</span>上三國傳法記。)</span>又云。東寺真言者。人王第五十代桓武天皇治二十三年。延曆二十三年甲申年。大安寺空海。生年三十一。承勅入唐。奉值青龍寺慧果和尚。受傳三部大法。經三年了。人王第五十二代嵯峨天皇治二年中。大同二年丁酉八月。生年三十四歸朝。十月比天王奉捧灌頂。其後五十四代仁明天皇治二年。承和二年乙卯。三月二十一日丙寅寅時。生年六十三入定了。<span class='note-inline'>(<span class='corr'>已</span>上。)</span>天台真言者。傳教慈覺智證之將來。如此真言。立兩界。<span class='note-inline'>(胎藏金剛。)</span>三部。<span class='note-inline'>(佛。金。蓮。)</span>十地。<span class='note-inline'>(名同義異。)</span>十六大生等。判攝釋尊五十餘所說。并大日覺王。三世常恆。內證外用。所說法門也。<span class='note-inline'>(十六大生者。十六大菩薩之生也。真言行者。即身成佛之後所經也。)</span>薩王愛喜寶光幢笑法利輪語業護牙拳矣。胎藏界者。此攝大日經。并諸經從因向果所說也。金剛界者。此攝金剛頂。并諸經從本向迹所說也。三世常恆所說故。別無說時。於此所說。立四種釋。釋三部大法。一淺略門。<span class='note-inline'>(顯教所說)</span>二深祕門。<span class='note-inline'>(入真言門後。一行者顯德。)</span>三祕中深祕門。<span class='note-inline'>(大日諸佛一門普門也。)</span>四祕祕中深祕門。<span class='note-inline'>(一切眾生色心實相性。淨圓明平等智身。)</span></p>
<p>問。東寺真言。國王殊崇之何。</p>
<p>答。弘法大師。欲立即身成佛旨。諸宗之學侶。不用之。于時大師。為散不審。於南殿向南方。結智拳印。面門俄開。成金色大日。從眉間放白光。爰一人傾首。諸侯合掌。時三論道昌。法相源仁。華嚴道雄。天台圓澄等。皆竪降旗。</p>
</div>
<div class='div-other'><a id='mulu15' />
<p class='h1'>成實宗</p><p>夫鹿園攝機之鑒用。四阿含大槩之本心。殆隣大乘之磨呾理迦故。學者多作大小之異義矣。成謂能成之文。實謂所成之理。訶梨跋摩三藏所造也。<span class='note-inline'>(訶梨跋摩。此云師子鎧。)</span>此論即立五藏。一修多羅藏。佛在婆羅奈。為[牛*句]隣頞鞞拔提拘利太子十力迦葉說之。二毗尼藏。佛次在羅閱祇。為須提那說之。三阿毗曇藏。佛十二年後。在毗舍離獼猴池。為跋耆子說之。四雜藏。為前三藏諸眾。說戒定慧。次第不同。五菩薩藏。為阿含中菩薩。說六度法矣。摠此宗。就三藏空門。明二十七賢聖位。謂十八有學。九無學也。四向四果之七隨信行隨法行信解見至家家一間五種不還<span class='corr'>已</span>上十八也。退法。思法。護法。安住。堪達。不動。<span class='note-inline'>(六種羅漢。)</span>不退。慧解脫。俱解脫。<span class='corr'>已</span>上九無礙。<span class='note-inline'>(得名義。可待下。)</span>五取者。指五藏歟。四諦者苦集滅道。<span class='note-inline'>(細釋可待下。)</span>此論有大小諍者。三論玄云。訶梨自言。正論三藏故。知成實理是小乘。若言斯論亦明大者。過在門人。非跋摩之咎矣。</p>
<p>問。若成實釋小。不許兼明於大。亦三論解大。不應兼明於小。</p>
<p>答。若明大乘。必兼辨小乘。小乘中不兼明大故。大乘經初有小乘眾。小乘經首。無菩薩僧示大能包小。小不含大。佛經既爾。在論例然。</p>
<p>問成實論文。盛辨生法二空。與大品明四諦平等義。既無異。故知。應是探大釋小。</p>
<p>答。四阿含教內有二空論明二空。則還釋三藏。云何云探大解小。又身子毘曇。亦辨二空。而是小非大。訶梨之論義亦應同。</p>
<p>問小明一空。大辨二空。可有差別。既同其二空。大小何異。</p>
<p>答。同雖辨二空。二空不同。略明四種。一者小乘析法明空。大乘本性空寂。二者小但明三界內人法二空。二空義即短。大乘明三界內外人法竝空。空義即長。三者小乘但明於空。未說不空。大乘明空。亦辨不空故涅槃云。聲聞之人。但見於空。不見不空。智者見空及以不空。空者一切生死。不空者謂大涅槃。四者小乘名為但空。謂但住於空。菩薩名不可得空。空亦不可得也。故知。雖明二空。空義有異。故分大小矣。</p>
<p>問。毘曇但明人空。成實具明二空。云何兩論無有優劣。</p>
<p>答於小乘內。自分三品。一者但不得二空。如犢子部。下根人也。二者薩衛之流。但得人空。不得法空。為次根人也。三者譬喻訶梨之流。具得二空。為上根人也。約空義淺深。則毘曇為小乘之劣。成實為小內之勝。</p>
<p>問釋論云。佛滅度後分為二分。一但信人空。不信法空。二俱信人法二空。但應有二。何得分三。</p>
<p>答。犢子入真觀故。即見我空。出於俗諦。別有人體。龍樹約其入觀義邊故。但分二也。<span class='note-inline'>(<span class='corr'>已</span>上略抄。)</span></p>
</div>
<div class='div-other'><a id='mulu16' />
<p class='h1'>俱舍宗</p><p>夫阿毘達磨俱舍論者。六百頌之細釋。大毘婆沙之肝要。發智之慧命。四師所量之栖心。四阿含之理盡。三藏之樞健。顯密兩宗之明器。依之婆數<span class='note-inline'>(【考】數恐藪歟)</span>薩埵。受請於迦濕彌羅。而開本師悟入之疑於傳記之文。是故。七十五法之春林。開三乘修行之花。四諦緣理之秋空。輝四向四果之月。三十軸之露點。消於無我觀之理光。八品之串珠。解無漏法之慧明。摠明之譽。六足所不及。顯正之鎮磨。削六師之跡矣。阿毘達磨俱舍論者。頌疏云。阿毘此云對。達磨此云法。俱舍此云藏。謂無漏之慧。名之為對。對有二義。一者對向。謂對向涅槃。二者對觀。謂對觀四諦。法有二種。一勝義法。謂是涅槃。二法相法。通四聖諦。藏有二義。一包含二所依。言包含者。如簣篋。此論包含發智論等勝義言。故名為藏。發智論等為對法。俱舍名藏。而非對法。然今此論。名對法藏者。對法之藏故。名對法藏。依主釋也。言所依者。正理釋云。藏或所依。猶引藏。引彼義言。造此論故。以對法藏。名對法藏。論謂教誡學徒。故稱為論矣。次明品之前後者。此頌上下摠有八品。一界品。二根品。三世間品。四業品。五隨眠品。六賢聖品。七智品。八定品。破我一品。無別正頌。初二品摠明有漏無漏。後六品別明有漏無漏。初界品明諸法體。根品明諸法用。就別明六品中。初三品別明有漏。後三品別明無漏。有漏可厭。所以先說。厭已令欣無漸。故後說。世間品明果。業品明因。<span class='note-inline'>(略抄。)</span>論宗旨者。頌疏云。一說部。大眾部。雞胤部。說出世部。此四部宗。一切諸法無非是假。但有言說。若經部宗。立一切法。少分實有。多分是假。若薩婆多宗。一切有法。為所奉宗計有。不同摠有四說。一類。二相。三位。四待。言類者。尊者法救作如是說。由類不同。三世有異。言相者。尊者妙音說。相不同。三世有異。言位者。尊者世友說。位不同。三世有異。言待者。尊者覺天說。待不同。三世有異。論主評云。法救執法有轉變故。應置數論外道明中。妙音所立。世間雜亂。三世皆有三世相。覺天所立。世還雜亂。一世法中。應有三世。世友立世最善。依經部宗。過未無體。唯現在是有。今評世親著論宗旨有其兩種。一者顯宗。即一切有。二者密宗。所謂經部。經部所說有違理故。此一部論。多將經部。破薩婆多。故知。世親密宗所評。經部為宗。<span class='note-inline'>(<span class='corr'>已</span>上略抄。)</span>佛口三藏者。佛在波羅奈。最初為五人。說契經修多羅藏。佛在羅閱祗。最初為須提那。說毘尼藏。佛在毘舍離獼猴池。最初為跋耆子。說阿毘曇藏矣。又三藏教興。皆有四意故婆娑云。說素荼羅藏。依力等流。一為眾生。得增上心。學論道故。二為眾生種種雜說故。三一食眾生。得種善根故。四為眾生未入正法。令入正法故。說毘奈耶藏。依悲等流故。一為眾生得增上戒。學論道故。二為眾生論說諸學處故。三為眾生已種善根者。令相續成就故。四為令入正法者。令受持正法故。說阿毘達磨藏依無畏等流。一為眾生得增上慧。學論道故。二為分別諸法自相共相故。三為已成就者。令得正解脫故。四為已受持學廣者。通達諸法真實相故。<span class='note-inline'>(<span class='corr'>已</span>上)</span>大毘婆娑三藏者。頌疏云。頂禮世友。推為上座。於是五百聖眾。初集十萬頌。釋素陀羅藏。次造十萬頌。釋毘那耶藏。後造十萬頌。釋阿毘達磨藏。即大毘婆娑是也。世友商確長明採翰。偷釋三藏。<span class='note-inline'>(<span class='corr'>已</span>上)</span></p>
<p>問。婆娑論。結集之因緣何。</p>
<p>答。因迦膩色迦王之請。結集之。頌疏云。</p>
<p>問曰。諸部立範。孰最善乎。我欲修行。願尊者說。尊者。<span class='note-inline'>(脇尊者也。)</span></p>
<p>答曰。諸部懿<span class='note-inline'>(美也)</span>典。莫越有宗。王欲修行。宜遵此矣。<span class='note-inline'>(以迦膩王之議。五百羅漢結集。)</span>迦濕彌羅國。林木鬱茂。泉石清閑。聖賢所居。靈山遊止。復山有四面。城唯一門。極堅固。可結集。<span class='note-inline'>(<span class='corr'>已</span>上)</span></p>
<p>問。諸部等何</p>
<p>答。上座者大迦葉也。謂為報佛恩。五百羅漢。共三藏結集。<span class='note-inline'>(眾中上座故。迦葉為上座。)</span>大眾部者。不預大迦葉之眾。諸學無學。百千人。欲報佛恩。凡聖及愚智悉集。即結集三藏。慧暉云。佛滅後七日外。有二部之名。<span class='note-inline'>(雖有二部之名。但共報佛恩無異執。)</span>光記云。佛滅後百有餘年。無憂王時。三藏二部成。<span class='note-inline'>(上座部大眾部。)</span>十八部論。引文殊問經云。我弟子有二十部。能令諸法住世。部者竝得四果三藏。二十等無下中上。譬如海水味無有異。如人有二十子真實。如來所說。文殊師利。根本二部。從大乘出。<span class='note-inline'>(<span class='corr'>已</span>上)</span>十八部如別紙。今三藏者。頌疏云。一素怛覽藏。此翻為綖。或為經。正詮於定。二毘奈耶藏。此翻稱調伏。正詮於戒。三阿毘達磨藏。此云對法。正詮於慧。於此三中此論即是阿毘達磨藏攝。<span class='note-inline'>(<span class='corr'>已</span>上)</span>次頌疏云。釋此頌。略為三分。一序分。二正宗。三流通。初三行頌是序分。次六百行頌是正宗。後四行頌是流通分。<span class='note-inline'>(<span class='corr'>已</span>上)</span>明五位七十五法者。五位者。一色法有十一。五根。五境。及無表色。五根者一眼根。二耳根。三鼻根。<span class='note-inline'>(此三根處。雖各二頓境識同故為一。)</span>四舌根。五身根。<span class='note-inline'>(此五根五識所依。四大種所造。其體清淨。如珠寶光。)</span>五境者。一色境。<span class='note-inline'>(五根五境。雖是色。為差別。最勝故。獨得五色處名。)</span>二聲境。三香境。四味境。五觸境矣。色境有二。<span class='note-inline'>(或說二十。)</span>一顯色。<span class='note-inline'>(有十二)</span>二形色。<span class='note-inline'>(有八)</span>顯色十二者。一青。二黃。三赤。四白。五影。<span class='note-inline'>(障光明。生於中。餘色可見名影。)</span>六光。<span class='note-inline'>(日燄名光。)</span>七明。<span class='note-inline'>(月星火[亦/火]等。諸燄名明。)</span>八闇。<span class='note-inline'>(翻景為闇。)</span>九雲。十烟。十一塵。十二霧。形色八者。一長。二短。三方。四圓。五高。六下。七正。<span class='note-inline'>(形平等。)</span>八不正。<span class='note-inline'>(形不平等。)</span>聲有八種。四大種所造所作。一有執受大種為因。有情名可意聲。<span class='note-inline'>(語出好聲。如歌詠等。)</span>二有執受大種為因。有情名不可意聲。<span class='note-inline'>(語出惡聲。如惡罵等。)</span>三有執受大種為因。非有情名可意聲。<span class='note-inline'>(拍手好聲等。如鼓樂等吉音。)</span>四有執受大種為因。非有情名不可意聲。<span class='note-inline'>(拍手惡聲等。如如童子打板。)</span>五無執受大種為因。有情名不可意聲。<span class='note-inline'>(化者語惡。鬼神等語。)</span>七無執受大種為因。非有情名可意聲<span class='note-inline'>(風林河浪好聲。如松風軟浪等。)</span>八無執受大種為因。非有情名可意聲。<span class='note-inline'>(風林河等聲惡如松風惡浪等。)</span>香有四種。<span class='note-inline'>(本論但說三。無不等普。)</span>一好香。<span class='note-inline'>(如沈檀等)</span>二惡香。<span class='note-inline'>(如慈苔等。)</span>三等香。<span class='note-inline'>(好惡香中。益依身者。)</span>四不等香。<span class='note-inline'>(好惡香中。損依身等。)</span>味有六種。一甘。二酢。三鹹。四辛。五苦。六淡。觸有十一。<span class='note-inline'>(前四能造。後七所造。)</span>一地。<span class='note-inline'>(持用堅性。)</span>二水。<span class='note-inline'>(攝用。濕性。)</span>三火。<span class='note-inline'>(熱用。燸性。)</span>四風。<span class='note-inline'>(長用。動性。)</span>五滑。<span class='note-inline'>(柔軟名滑。)</span>六澁<span class='note-inline'>(麤強名澁。)</span>七重。<span class='note-inline'>(可稱名重。)</span>八輕<span class='note-inline'>(翻上名輕。)</span>九冷<span class='note-inline'>(燸欲名冷)</span>十飢。<span class='note-inline'>(食欲名飢。)</span>十一渴。<span class='note-inline'>(飲欲名渴。)</span>頌曰。色二或二十。聲唯有八種。味六香四種。觸十一為性。<span class='note-inline'>(<span class='corr'>已</span>上五境。)</span>無表色<span class='note-inline'>(雖大種所造性其體非極微。非令佗表知心。故名無表。)</span>體性有二種。身無表。語無表。身三語四七支。身三。<span class='note-inline'>(殺生。不與取。欲邪行。)</span>語四。<span class='note-inline'>(虛狂語。雜間語。麤惡語。雜穢語。)</span>無表有三種差別。一律儀。此復有三。一別解脫律儀。此亦有八種一苾蒭律儀。二苾蒭尼律儀。三正學律儀。<span class='note-inline'>(女戒。)</span>四勤策律儀。五勤策女律儀。六近事律儀。七近事女律儀。八近住律儀。<span class='note-inline'>(男女通戒。)</span>二靜慮律儀。<span class='note-inline'>(亦名定共戒。與定同時故。)</span>三無漏律儀。<span class='note-inline'>(亦名道共戒。與無論道俱故。)</span>二不律儀。<span class='note-inline'>(惡戒。身三語四。)</span>三非律儀非不律儀。<span class='note-inline'>(善惡處中。)</span>論十四云。能遮能滅。惡戒相續。故名律儀。<span class='note-inline'>(<span class='corr'>已</span>上無表。)</span>頌曰。色者唯五根。五境及無表。<span class='corr'>已</span>上色法十一矣。二心法<span class='note-inline'>(此一)</span>於心王一有三名。心意識。集記名心。思量名意。了別名識。六識意根名七心界。六識中前五識無分別。第六識有分別。居現在為識。無間滅為意也。三心所法。有四十六。<span class='note-inline'>(心之所有。故名心所。)</span>大地法十。大善地法十。大煩惱地法六。大不善地法二。小煩惱地法十。不定地法八。大地法十者。<span class='note-inline'>(大謂受等。遍諸心故。地謂心王。彼行成故。大地法故名大地。大地所有名大地法。兩重依主釋。下准之。)</span>一受<span class='note-inline'>(領納苦樂俱非。)</span>二想。<span class='note-inline'>(於境取差別相。)</span>三思。<span class='note-inline'>(能令心有造作。)</span>四觸。<span class='note-inline'>(根境識三和合。性能有觸對。)</span>五欲。<span class='note-inline'>(悕求所得事業。)</span>六慧。<span class='note-inline'>(於法能有簡擇。)</span>七念。<span class='note-inline'>(於境明記不忘。)</span>八作意。<span class='note-inline'>(令心驚覺。)</span>九勝解。<span class='note-inline'>(於境印可。)</span>十三摩地。<span class='note-inline'>(能令心王於一境轉。)</span>頌曰。受想思觸欲。慧念與作意。勝解三摩地。遍於一切心。大善地法十者。<span class='note-inline'>(唯遍善心故名大善)</span>一信。<span class='note-inline'>(令心澄淨。)</span>二不放逸。<span class='note-inline'>(修諸善法。)</span>三輕安。<span class='note-inline'>(心堪忍性。)</span>四捨。<span class='note-inline'>(心平等性。無驚覺性。)</span>五慙。<span class='note-inline'>(於所造罪。自觀有恥。)</span>六愧。<span class='note-inline'>(於所造罪。觀他有恥。)</span>七無貪。<span class='note-inline'>(於境不著。)</span>八不害。<span class='note-inline'>(謂無損害。)</span>九無嗔。<span class='note-inline'>(於境不嗔。)</span>十勤。<span class='note-inline'>(令心勇掉。)</span>頌曰。信及不放逸。輕安捨慙愧。二根及不害。勤唯遍善心。婆娑更說欣厭。以非竝起。此論不說。厭謂厭背。如緣苦集。欣謂欣向。如緣滅道。大煩惱地法六者。一無明。<span class='note-inline'>(愚癡為性。)</span>二放逸。<span class='note-inline'>(不修善法。)</span>三懈怠。<span class='note-inline'>(心不勇掉。)</span>四不信。<span class='note-inline'>(心不澄淨。)</span>五惛沈。<span class='note-inline'>(令心惛重。)</span>六掉擧。<span class='note-inline'>(令心不靜)</span>頌曰。癡逸怠不信。惛掉恆唯染。大不善地法二者。<span class='note-inline'>(唯遍不善心名大不善)</span>。一無慙。<span class='note-inline'>(於所造罪。自觀無恥。)</span>二無愧。<span class='note-inline'>(於所造罪。觀佗無恥。)</span>頌曰。唯遍不善心。無慙及無愧。小煩惱地法十者。<span class='note-inline'>(唯修所斷。意。癡。相應各別現行。故名小煩惱。)</span>一忿。<span class='note-inline'>(深嗔及害於情非情。)</span>二覆。<span class='note-inline'>(陰藏自罪。)</span>三慳。<span class='note-inline'>(遠財魔法施。令心恡著。)</span>四嫉。<span class='note-inline'>(於他與盛事令心不喜。)</span>五惱。<span class='note-inline'>(堅執有罪事。不取知理諫誨。)</span>六害。<span class='note-inline'>(於他能為遍惱。由此行打罵事。)</span>七恨。<span class='note-inline'>(於忿所緣。數數尋思結怨不捨。)</span>八謟。<span class='note-inline'>(謂心曲由是不如實自內彰。)</span>九誑。<span class='note-inline'>(謂能惑他。)</span>十憍。<span class='note-inline'>(染著自法令心觸遶。)</span>小惑更有多種。皆應忿等攝。頌曰。忿覆慳嫉惱。害恨謟誑憍。如是類名為。小煩惱地法。不定地法八者。<span class='note-inline'>(不入五地。名為不定。婆娑更說怖。今據類俱八。)</span>一尋。<span class='note-inline'>(謂尋求心麤性。)</span>二伺。<span class='note-inline'>(謂伺察心細性。)</span>三睡眠。<span class='note-inline'>(令心闇昧為性。)</span>四惡作。<span class='note-inline'>(緣惡作事。追悔性。)</span>五貪。<span class='note-inline'>(謂受。)</span>六嗔。<span class='note-inline'>(謂恚。)</span>七慢。<span class='note-inline'>(謂對於他。心自舉性。)</span>八疑。<span class='note-inline'>(謂於諦理。猶預為性。)</span>略頌曰。尋伺及眠悔。貪嗔與慢疑。不入五地故。名不定地法。<span class='note-inline'>(<span class='corr'>已</span>上)</span>心心所名相應法。有五義。一所依平等。<span class='note-inline'>(心心所。必同所依根。)</span>二所緣平等。<span class='note-inline'>(心心所必。同所緣境。)</span>三行相平等。<span class='note-inline'>(心心所法。其體明淨。隨緣何境。名起行相。)</span>四時平等。<span class='note-inline'>(謂心心所。必定同時。)</span>五事平等。<span class='note-inline'>(事者體。心心所法。其體名一。)</span>已上四十六心所。四心不相應行有十四。<span class='note-inline'>(不與心相應。名心不相應。)</span>一得。<span class='note-inline'>(謂獲成就。)</span>二非得。<span class='note-inline'>(與上相違。)</span>三同分。<span class='note-inline'>(有情等也)</span>四無想果。<span class='note-inline'>(無想天中。心心所滅。)</span>五無想定。六滅盡定。<span class='note-inline'>(五六二無心定。)</span>七命根。<span class='note-inline'>(體即壽也。)</span>八生。九住。十異。十一滅。<span class='note-inline'>(八九十十一四有為相。)</span>十二。名身。<span class='note-inline'>(名即是德。摠說名身。)</span>十三句身。<span class='note-inline'>(句講章。)</span>十四文身。<span class='note-inline'>(文即字。)</span>頌曰。心不相應行。得非得同分。無相二定命。相名身等類。</p>
<p>問。得獲成就差別云何。</p>
<p>答。從來未得法上得。創至生相名得名獲不論初後。得至現在名成就也。得摠有四種。<span class='note-inline'>(有為法上。唯有前三。)</span>一與彼法俱。<span class='note-inline'>(此是法俱得。亦名如影隨形得。)</span>二在彼法前。<span class='note-inline'>(此是法前得。亦名牛王引前得。)</span>三在彼法後。<span class='note-inline'>(此是法後得。亦名犢子隨後得。)</span>四非前後俱。<span class='note-inline'>(此是前後俱得。擇滅非擇滅得也。此二無為不生不滅故。無前後之義。得有前後。所得無為無前後。故云非前後俱得。)</span>非得摠有三類。一法前非得。二法後非得。三非前後非得。<span class='note-inline'>(二無為非得。)</span>現在法無非得。法現必有得故。真諦三藏所譯中。立現法非法是謬。同分有二。一無差別。<span class='note-inline'>(同是有情。)</span>二有差別。<span class='note-inline'>(界地趣生。各別同分。)</span>又有二種。一有情同分。<span class='note-inline'>(如前。)</span>二法同分。<span class='note-inline'>(能令諸法互相似也。)</span></p>
<p>問。同分義云何。</p>
<p>答同者。有情身形等諸法。同似之同。分者。因義也。謂諸法同之因。同之分故名同分。依主釋。無想果者。在無想天有情身中。心心所滅。外道計無想天。真寂靜涅槃城。為生彼修無想定。是為因五百大劫之間。引生無想果。身中令不生心心所。無想果亦云無想事。二無心定。<span class='note-inline'>(定中唯此二。滅心心所。法)</span>一無想定。<span class='note-inline'>(外道修之。)</span>二滅盡定。<span class='note-inline'>(不還阿羅漢聖者修之。)</span></p>
<p>問。無想定外道為生無想天修之。滅盡定聖者為何修之乎。</p>
<p>答。擬入無餘涅槃修之。四有為相二。一本相。二隨相。<span class='note-inline'>(諸行有為。由四本相。本相有為。由四隨相也。)</span>四本相者。<span class='note-inline'>(相本法故亦名大相。)</span>一生相。<span class='note-inline'>(能起名生。未來世間。在生相住施功能。)</span>二住相。<span class='note-inline'>(能安名住。)</span>三異相。<span class='note-inline'>(能衰名壞。)</span>四滅相。<span class='note-inline'>(能異名滅。此三在現。)</span>四隨相者。<span class='note-inline'>(隨本相故。亦名小相。)</span>一生生相。<span class='note-inline'>(謂從小生生大生故。下准之知之。)</span>二住住相。三異異相。四滅滅相。頌曰。相謂諸有為。生住異滅性。名句文身三者。一名身。<span class='note-inline'>(一名是名非名身。二名名身。如說色聲等。三名<span class='corr'>已</span>去名多名身。如說色聲香等。有三名也。)</span>頌疏第五云。論云。名謂作想。解云。想者取像。或契約義。若取像名想是心所。如說色名能生色想。因名生想。名為作想。若契約義。想即是名。謂諸賢聖。共為契約。立色等名。名即是想。由此名相。能有詮表故。名作想矣。諸法立名。有六種釋。略頌云。持業依主與有財。相違隣近并帶數。光記一云。西方釋名。多依六釋。六釋者。一依主釋。謂此依彼。或云依士。名異義同。<span class='note-inline'>(如言水瓶。水之瓶故。名水瓶。)</span>二有財釋。如人有財。亦名多財。如有多財。名異義同。<span class='note-inline'>(如以所領名為領主名。)</span>三持業釋。謂一法體。雙持兩業。業謂業用。或云同依。兩用同依一體。名異義同。<span class='note-inline'>(如言石硯。一法體雙持石與硯兩業明故。)</span>四相違釋。謂二法體。彼此各異。據互不相屬。<span class='note-inline'>(如言善法惡法東西。)</span>五隣近釋。體非是彼。近彼得名。<span class='note-inline'>(如當國言隣國。)</span>六帶數釋。謂法帶數故。如言五蘊。<span class='note-inline'>(已上。)</span>二句身。<span class='note-inline'>(一句是句非自身。兩句是句亦句身。三句已去。名多句身。如說諸行無常。一切法無我。涅槃寂靜。此皆有三句名多句身也。)</span>頌疏第五云。句者謂章。詮義究竟。如說諸行無常等章。或能辨了業用。德時相應差別。此章稱句。解云。且如一色。有所見業發識用。青黃等德。過未等時。與四相合。名為相應。不相應者。名句差別。謂能辨色是所見等。此章稱句也。三文身。<span class='note-inline'>(一字是文非文身。兩字文亦文身。三字已去名多文身。如迦佉伽等。有三字。得名多文身也。)</span>頌疏第五云。文者謂字。如說惡阿壹伊等字。是不相應行中字。不同此方墨書之字。<span class='note-inline'>(已上)</span>已上十四不相應也。</p>
<p>五無為法有三。一擇滅無為。即以離繫為性。擇謂簡擇。即慧差別。各別簡擇四聖諦故。擇力所得滅故。名為擇滅如牛所駕車。名曰牛車。略去中言。二非擇滅無為。永礙當生得非擇滅。謂能永礙未來法生。得滅異前名非擇滅。得非擇滅名。不同擇。但由緣闕。<span class='note-inline'>(擇者智名。)</span>三虛空無為。謂以無礙為性故。色法於中行作矣。已上七十五法。</p>
<p>問。以七十五法。如何立五蘊耶。</p>
<p>答一色。<span class='note-inline'>(色十一)</span>二受。<span class='note-inline'>(大地法中受心所。)</span>三想。<span class='note-inline'>(大地法中想心所。)</span>四行。<span class='note-inline'>(心所四十六中除受想。餘四十四。并十四不相應。此五十八法也。)</span>五識。<span class='note-inline'>(心王一。)</span></p>
<p>問。何故餘四十四心所。摠置行蘊。受想別為二蘊耶。</p>
<p>答。界品第一頌云。諍根生死因。及次第因故。於諸心所法。受想別為蘊。同第一論云。諍根有二。謂著諸欲。及著諸見。此二受想。如次第為最勝因。味受力故。貪著諸欲。倒想力故。貪著諸見。<span class='note-inline'>(諍根因。)</span>又生死法。以受及想。為最勝因。由耽著受起倒想故。生死輪回。<span class='note-inline'>(生死因。)</span>或從無始生死已來。男女於色相愛樂。此由耽著樂受味故。耽受復由倒想生故。此倒想生。由業煩惱故。如是煩惱。依識而生。<span class='note-inline'>(次第因)</span>已上略抄。</p>
<p>問。何故說無為。在處界非蘊攝耶。</p>
<p>答。界品第一頌曰。蘊不攝無為。義不相應故。同論云。三無為法。不可說在色等蘊中。與色等義不相應故。謂體非色。乃行非識。亦不可說為第六蘊。彼與蘊義不相應故。聚義是蘊。如前具說。謂無為法。非如色等有過去等品類差別。可略一聚名無為蘊。<span class='note-inline'>(已上)</span></p>
<p>問。以七十五法。如何立十二處。</p>
<p>答。十二處者。六根。六境。其中五根五境十者。色十一中五根五境也。此名十處。意處者。心王也。法處者。有六十四法。謂四十六心所。十四不相應。三無為。并色中無表也。</p>
<p>問。以七十五法。如何立十八界耶。</p>
<p>答。六根。六境。六識中。六識界者。心王一依六根起。故成六識。六境者。依六根六境六識差別故。根境識皆云界也。</p>
<p>問。以七十五法。如何分別三界繫耶。</p>
<p>答。色十一中。五根。色。聲。觸。并無表。此九通欲色二界。香味二境。唯欲界繫也。<span class='note-inline'>(不通無色界。處云無色故。)</span>心王一通三界。心所中大地法十。大善地法十。大煩惱六。小煩惱憍。不定中貪慢疑三。此三十通三界。小煩惱中謟誑二。不定中尋伺二。此四在欲界初禪。不通二禪已上。大不善二。不定中惡作。睡眠。嗔。煩惱中除謟誑憍三餘七。此十二唯欲界繫。不通色無色。不相應中。得。非得。同分。命根。四相。此八通三界。滅盡定唯在有頂。下界無。無想定。無想果。唯在第四禪。名句文若隨語繫。唯在欲界初禪。若隨身繫。通欲界并四禪。三無為。不隨界繫法故。三界外也。</p>
<p>問。以七十五法。如何分別有漏無漏耶。</p>
<p>答。色十一中無表一。通有漏無漏。餘十色唯有漏也。心王一通有漏無漏。心所中大地法十。大善地法十。不定中尋伺。此二十二通有漏無漏。餘二十四心所。唯有漏也。不相應中得四相五。通有漏無漏。所餘九唯有漏也。三無為唯無漏也。</p>
<p>問。有為無為分別何。</p>
<p>答。七十五法中。除三無為。餘有為也。</p>
<p>問。以七十五法。如何分別四諦耶。</p>
<p>答。有為法中。以有漏物。立苦集二諦。有為法中。以無漏物立道諦。三無為中。以擇滅立滅諦。虛空。非擇滅。非四諦攝。婆沙云。若法是苦。是苦因。是苦盡。是苦對治者。世尊立為諦。虛空非擇滅。非苦。非苦因。非苦盡。非苦對治者。是故世尊。不立為諦。<span class='note-inline'>(已上。)</span></p>
<p>問。於心所中。諸煩惱中。幾本煩惱耶。</p>
<p>答。十隨眠是本煩惱也。十隨眠者。五見。疑。無明。貪。嗔。慢五。見者。一身見。<span class='note-inline'>(計我我所。)</span>二邊見。<span class='note-inline'>(計斷常。)</span>三邪見。<span class='note-inline'>(撥無因果。)</span>四見取見。<span class='note-inline'>(劣謂勝。)</span>五戒禁取見。<span class='note-inline'>(非因道妄謂因道。)</span>此五見大地法中慧一分也。頌曰。我我所斷常。撥無劣謂勝。非因道妄謂。是五見自體。<span class='note-inline'>(已上。)</span></p>
<p>問。以本煩惱十隨眠。如何分別九十八隨眠耶。</p>
<p>答。苦諦下十。<span class='note-inline'>(五見疑無明貪嗔慢。)</span>集諦下七。<span class='note-inline'>(邪見見取疑貪等四。)</span>滅諦下七。<span class='note-inline'>(如集諦。)</span>道諦下八。<span class='note-inline'>(集諦七加戒聚取。)</span>四諦下。合三十二見惑也。修惑四。<span class='note-inline'>(貪嗔慢無明。)</span>已上三十六。欲界煩惱也。頌曰。十七七八四。色界三十一。五部<span class='note-inline'>(四諦修道)</span>各除嗔。無色三十一<span class='note-inline'>(如色修。)</span>故。諦諦可云九六六七三。於本煩惱。三界見修二惑。合九十八隨眠也。八十八使見惑者。此九十八隨眠中。除修所斷十。所餘八十八也。三界四諦下。欲界三十二。色界二十八。無色界二十八也。是名迷理惑。<span class='note-inline'>(迷四諦理。起煩惱故。)</span>修所斷十者。欲界四。<span class='note-inline'>(貪嗔慢無明。)</span>色界三。無色界三。<span class='note-inline'>(貪慢無明。)</span>退名迷事惑。<span class='note-inline'>(迷事相起惑故。)</span>八十一品修惑者。此貪嗔慢無明四煩惱。欲界四。色界三。無色界三。隨所應。三界九地。各有九品故。九九八十一品。<span class='note-inline'>(九品配當如常。)</span>四煩惱九品者。四九三十六品。三煩惱九品者。三九二十七品也。<span class='note-inline'>(上二界同合。)</span>上上品。乃至下下品同故。云九品也。三界九地者。一欲界五趣地<span class='note-inline'>(五趣者。地獄傍生鬼人天也。)</span>此一地名散地。無禪定故。二離生喜樂地。<span class='note-inline'>(初禪)</span>三定生喜樂地。<span class='note-inline'>(二禪)</span>四離喜妙樂地。<span class='note-inline'>(三禪)</span>五捨念清淨地。<span class='note-inline'>(四禪)</span>第二三四五四地色界也。六空無邊處地。七識無邊地。八無所有處地。九非想非非想處地。第六七八九四地。無色界也。色界無色界八地名定地。有禪定故也。</p>
<p>問。於三界六識分別何。</p>
<p>答。欲界具有六識。色中初禪有眼耳身意四識。除鼻舌二識。二禪已上。乃至無色界。唯有意識。</p>
<p>問。何以二禪已上。無五識耶。</p>
<p>答。五識必尋伺相應。行相麤動。二禪已上寂靜地。尋伺無故。無五識也。</p>
<p>問。五受六識相應㨾何。</p>
<p>答。苦樂五識相應。憂喜意識相應。捨六識相應也。但第三禪樂。意識相應。</p>
<p>問。何故菩樂限五識。憂喜限意識。捨通六識耶。</p>
<p>答。苦樂無分別。憂喜有分別。捨通有分別無分別故。五識無分別識。苦樂相應。意識有分別識。憂喜相應。捨通分別無分別故。六識相應。第三禪意識。極悅無分別故。樂受相應也。頌曰。身不悅名苦。即此悅名樂。及三定心悅。餘處此名喜。心不悅名憂。中捨二無別。</p>
<p>問。五受。三界。九地。分別何。</p>
<p>答。欲界五受具有。色界中。初禪有三受。一喜受。<span class='note-inline'>(意識相應。)</span>二樂受<span class='note-inline'>(眼意身三識相應。)</span>三捨受。<span class='note-inline'>(眼耳身意四識相應。)</span>二禪有二受。一喜受。<span class='note-inline'>(意識相應。)</span>二捨受。<span class='note-inline'>(意識相應。)</span>三禪有二受。一樂受。<span class='note-inline'>(意識相應。)</span>二捨受。<span class='note-inline'>(意識相應。)</span>四禪已上。乃至有頂。唯捨受地故。無喜樂受。四禪已上。寂靜地故。麤動喜受無之。<span class='note-inline'>(喜樂者麤計物。)</span></p>
<p>問。就斷八十八使見惑。八十一品修惑。三賢。四善根。見道。修道。無學道。并四向四果廢立何。</p>
<p>答。於此教有三乘。一聲聞。二獨覺。三佛也。一聲聞中。三賢者。一五停心。<span class='note-inline'>(停心者心直停。)</span>一慈悲停心。<span class='note-inline'>(治嫉妬。於親疎眾生。不起惡心。)</span>二數息停心。<span class='note-inline'>(治覺觀。散亂眾生。數息散心。)</span>三因緣停心。<span class='note-inline'>(治愚癡。觀十二因緣始終。失愚癡心。)</span>四不淨停心。<span class='note-inline'>(治貪欲。觀身不淨。停愛執心。)</span>五念佛停心。<span class='note-inline'>(治障道。觀佛六根六境六識。止障佛道心。)</span>二別想念處。<span class='note-inline'>(觀四念處。治四顛倒。)</span>四念處者。<span class='note-inline'>(亦云四念住。)</span>一身念處。<span class='note-inline'>(觀身不淨。治淨顛倒。)</span>二受念處。<span class='note-inline'>(觀六識受皆苦。治六道樂顛倒。)</span>三心念處。<span class='note-inline'>(觀六識所愛善惡法皆無常。治常顛倒。)</span>四法念處。<span class='note-inline'>(觀色心諸法非我。離執著。治我顛倒。)</span>三摠想念處。<span class='note-inline'>(摠身受心法同時觀。破一切四顛倒。)</span>此名外凡位。四善根者。一燸法者。聖火前相故名為燸。具觀四聖諦。修十六行相。雖退斷善造逆墮惡道。無久流轉。必至涅槃。二頂法者。在進退兩際。如山頂故。或退位中。此為頂故。名頂法位。亦觀四聖諦。修十六行相。謂一苦諦下四。苦空無常無我。一苦行相者。五陰是苦本。四相遷流。逼迫故受苦觀。二空行相者。五陰離時有。合時有。一相異相念。皆虛無故空觀。三無常行相者。五陰剎那剎那生滅。故無常觀。四無我行相者。五陰不可執著。五物假和合觀。二集諦四。因集生緣。一因者。煩惱種子。種子生一切苦果本故。二集者。煩惱有漏果。和合招集苦故。三生者煩惱所造之業生苦故。四緣者煩惱惡業為緣。苦果報生故。生緣等觀。三滅諦四。滅靜妙離。一滅者。種種苦。煩惱五蘊相續。皆斷盡故。二靜者。貪嗔慢三火息故。三妙者。無諸煩惱眾患故妙。四離者。解脫世間生死有漏眾災故。離妙等觀。四道諦下四。道如行出。一道者四念處。<span class='note-inline'>(身受心法。)</span>四正斷。<span class='note-inline'>(一令未生惡不生。二令已生惡滅。三令未生善生。四令已生善增。燸法修之。)</span>四神足。<span class='note-inline'>(一欲神足。二勤。三心四觀頂法修之。)</span>五根五力。<span class='note-inline'>(一信根。二精進根。三念根。四定根。五慧根。根增長名力。世第一法修之。)</span>八正道分。<span class='note-inline'>(一正見。二正思惟。三正語。四正業。五正命。六正精進。七正念。八正定。聖位修之。)</span>七覺支。<span class='note-inline'>(一擇法。二精進。三輕安。四念捨。六定。七慧。修道修之。)</span>等。三十七功德。能通正理故。二如者。無漏功德。叶正義。非顛倒故。三行者。三十七品功德。能趣向涅槃故。四出者。出生死三有界故。此頂善根位。修如是觀。設雖有退等。都不斷善根。略頌云。苦空無常無我苦。因集生緣是集諦。滅靜妙離是滅諦。道如行出是道諦。<span class='note-inline'>(已上)</span></p>
<p>問。四諦各名苦集滅道何。</p>
<p>答。光記云。四諦各有四行。何故各一行標名。解云。婆沙七十九云。復次苦相不共。唯有漏法是苦。非餘故名苦諦。非常等三是餘共相。謂非常相三諦皆有。空非我遍一切法故。此不名非常等諦。復次集相。但於有漏法有。招集生死。非無漏故。因生緣相。無漏復有。以聖道亦名因生緣故。集不共故。立為諦名。是故世尊。但名集諦。復次滅名。不共故立諦名。滅名唯顯究竟滅故。靜名亂定。妙離亂道故。不名為靜妙離諦。復次道名。唯顯趣涅槃。故立諦名。如亂正理。行通有漏。出通涅槃名故。此不名如行出諦。廣如彼釋。<span class='note-inline'>(已上)</span>三忍法位者。以智忍可四聖諦。最殊勝故。下忍具觀四諦。修十六行相。於三惡趣。得非擇滅。中忍位七周減緣。二十四減行。謂上二界四諦。合為緣行。下界四諦為緣行。上下八諦。歷七周二十四。減緣行也。<span class='note-inline'>(緣減下苦。行減八諦本諦。)</span>一出二行。三如。<span class='note-inline'>(上道一周。)</span>四出。五行。六如。<span class='note-inline'>(下道二周。)</span>七離。八妙。九靜。<span class='note-inline'>(上滅三周。)</span>十離。十一妙。十二靜。<span class='note-inline'>(下滅四周。)</span>十三緣。十四生。十五因。<span class='note-inline'>(上集五周。)</span>十六緣。十七生。十八因。<span class='note-inline'>(下集六周。)</span>十九無我。二十無常。二十一空。<span class='note-inline'>(上苦七周。)</span>二十二無我。二十三無常。二十四空。<span class='note-inline'>(下苦已上。)</span>上忍一行一剎那。觀欲界苦下一行也。四世第一法者。此有漏故。名為世間。於世間法中。此最勝故名第一。唯觀欲界苦。一行一剎那。此位無間。必入見道也。頌曰。燸必至涅槃。頂終不斷善。忍不墮惡趣。第一入離生。<span class='note-inline'>(已上)</span>此三賢。四善根。見道加行位也。此名七方便位。見道者。欲界上二界四諦。<span class='note-inline'>(上二界合緣。)</span>上下八諦下。八十八使見惑。斷之有八忍。<span class='note-inline'>(無間道)</span>八智。<span class='note-inline'>(解脫道。)</span>其十六心中。前十五心名見道。見無始已來。未曾見四諦理。故名見道。頌曰。忍智如次第。無間解脫道。前十五見道。見未曾見故。十六心者。<span class='note-inline'>(第十六心修道攝。)</span>一苦法智忍。二苦法智。<span class='note-inline'>(此二緣欲界苦。)</span>三苦類智忍。四苦類智。<span class='note-inline'>(此二緣上界苦。)</span>五集法智忍。六集法智。<span class='note-inline'>(此二緣欲界集。)</span>七集類智忍。八集類智。<span class='note-inline'>(此二緣上界集。)</span>九滅法智忍。十滅法智。<span class='note-inline'>(此二緣欲界滅。)</span>十一滅類智忍。十二滅類智。<span class='note-inline'>(此二緣上界滅。)</span>十三道法智忍。十四道法智。<span class='note-inline'>(此二緣欲界道。)</span>十五道類智忍。十六道類智。<span class='note-inline'>(此二緣上界道。)</span>此十五心。離煩惱故云無漏。八十八使見惑者。欲界四諦下。摠合有三十二煩惱。謂苦諦下有十。<span class='note-inline'>(貪。嗔。癡。慢。疑。身見。邊見。邪見。見取見。戒禁取見。)</span>集下七。<span class='note-inline'>(貪。嗔。癡。慢。疑。邪見。見取見。)</span>滅諦下七。<span class='note-inline'>(如集)</span>道諦下八。<span class='note-inline'>(貪。嗔。癡。慢。疑。邪見。見取見。戒禁取見。)</span>色界四諦。摠合有二十八。苦諦下九。<span class='note-inline'>(貪。癡。慢。疑。身見。邊見。邪見。見取見。戒禁取見。色無色無嗔故略之。)</span>集諦下六。<span class='note-inline'>(貪。癡。慢。疑。邪見。見取見。)</span>滅諦下六。<span class='note-inline'>(如集)</span>道諦下七。<span class='note-inline'>(貪。癡。慢。疑。邪見。見取見。戒禁取見。)</span>無色界四諦。摠合有二十八。<span class='note-inline'>(摠如色界。)</span>欲界煩惱強盛也。上二界煩惱不熾盛矣。以十五心無漏之智。十五剎那之間。斷八十八使之智慧云智忍。斷煩惱所得之功德云類智矣。此位有二聖。一隨信行。<span class='note-inline'>(純根)</span>隨人教修行。入見道人也。二隨法行。<span class='note-inline'>(利根)</span>自見聖教。悟入見道。故云隨法。<span class='note-inline'>(此位修八聖道。)</span>修道者。從第十六心。至有頂第九無間道金剛喻定。是修道位也。此位中斷三界九地九九八十一品修惑也。斷品品各有無間道解脫道。八十一品無間道。八十一品解脫道。合一百六十二心也。其百六十一心修道。第百六十二心。有頂第九解脫盡智無學道也。九品道斷九品惑。<span class='note-inline'>(上上。上中。上下。中上。中中。中下。下上。下中。下下。下下品道斷上上品惑。乃至上上品。斷下下品惑。)</span>無學道者。有頂第九解脫道以後。斷三界見修二惑已。所作已<span class='corr'>辦</span>故。云無學道也。四向四果者。一預流向者。見道十五心位也。此約次第證人。為超越證人。一來向。不還向也。於異生位。斷六七八品。一來向也。斷下八地。不還向也。異生<span class='note-inline'>(凡夫)</span>位。斷下八地惑。五部合斷也。五部合斷者。四諦修道五部煩惱各九品。五部上上品合。一無間一解脫斷。乃至下下品亦如是。九無間九解脫斷。云五部合斷也。有漏道斷以上地近分道。斷下地煩惱故。不斷有頂惑也。有漏智。以六行觀斷。六行觀者。無間道觀下地。作麤苦障行相。解脫道觀上地。作靜妙離行相也。頌曰。具修惑斷一。至五向初果。斷次三向二。離八地向三。<span class='note-inline'>(已上)</span>二一來向者。斷欲修惑。從一品至五品。一來向也。此中家家聖者有二。一天家家。天三人二。天二人一。人中得道。二人家家。人三天二。人二天一。天中得道。九品惑潤七中。上上潤兩生。上中上下中上。各潤一生。中中中下。合潤一生。下三品共潤一生。三品斷者。三生家家。上上品二生。上中品一生。上下品一生。潤此四生。惑已斷故受三生。四品斷者。二生家家。中上品已上五生。潤生惑已斷故。受二生也。頌曰。斷欲三四品。三二生家家。斷至五二向。三不還向者。斷欲修惑第七八品。此中有一間聖者。七品斷八品斷人。下三品共潤。人天合愛一生。已斷七八品故。人天中受一生云一間也。頌曰。斷七或八品。一生名一間。此即第三向。<span class='note-inline'>(已上)</span>四阿羅漢向者。斷初定一品。至有頂八品。皆阿羅漢向。頌曰。斷初定一品。至有頂八品。皆阿羅漢向。四果者。初果必不退。後三果亦有退。一預流果者。初預聖流故。梵云須陀洹。見道位斷三界見惑。第十六心位證之也。二一來果者。梵云斯陀含。此云薄貪嗔癡也。住此果若不斷下三品惑。後往天上。一來人間。而槃涅槃故。名一來果也。三不還果者。梵云阿那含。已斷欲界修惑。必不還生欲界。故名不還。不還果有種種差別。謂七種九種等也。七種不還。<span class='note-inline'>(以初後名惑五種那含。)</span>一中般那含者。欲界沒住於色界。住中有位般涅槃故。二生般那含者。生色界已不久起聖道。斷餘煩惱般涅槃故。三有行般那含者。生已長時加行勤修。由多功力。方般涅槃故。四無行般那含者。生已經久無加行。懈怠由多功用。般涅槃故。五上流般那含者。是上行義。謂於色界要轉上生。方般涅槃故。六無色般那含者。欲界沒不生色界。超生無色。般涅槃故。七現般那含者。不生上界。唯住欲界。於現身中。得涅槃故矣。上流有二。一樂慧。二樂定。一樂慧者。即有雜修生色究竟。其雜修靜慮。摠為三事。雜修者。中間有漏。前後無漏。以間雜修故名雜修。由雜修五品。生有五淨居。一下品。二中品。三上品。四勝品。五上極品。</p>
<p>問。中間有漏等者何。</p>
<p>答。於上二界。初禪有根本近分二。根本。<span class='note-inline'>(離下地煩惱。得無漏定。)</span>近分。<span class='note-inline'>(伏下地煩惱得之)</span>但初禪近分。云中間禪。<span class='note-inline'>(勝根本有尋有伺定。無尋故云中間定。唯伺。二禪無尋無伺定不及。捨受相應)</span>亦云未至定。<span class='note-inline'>(從欲界散地。未至上界定地根本。故名未至歟。已上無漏。)</span>二禪<span class='note-inline'>(根本無漏。喜受相應。近分有漏。捨受相應。)</span>三禪<span class='note-inline'>(本無漏。樂受相應。近分有漏。捨受相應。)</span>四禪<span class='note-inline'>(根本無漏。捨受相應。近分有漏。捨受相應。)</span>五空無邊處。<span class='note-inline'>(根本無漏捨。近分有漏捨。)</span>六識無邊處。<span class='note-inline'>(根本無漏捨。近分有漏捨)</span>七無處有處。<span class='note-inline'>(根本無漏捨。近分有漏捨。)</span>八非想非非想處。<span class='note-inline'>(根本有漏捨。近分有漏捨。)</span></p>
<p>問。欲界散地故無無漏定。理在不疑。上七近分。并有頂根本。何故無無漏。</p>
<p>答。上七近分。劣未至定故無無漏。有頂昧劣故。無無漏。樂慧上流有三。一全超者。梵眾天沒。生色究竟。頓超中間。故名全超。二半超者。梵眾天沒。或超一天。乃至十三天沒。生色究竟。皆云半超。非全超故。三遍沒者。於十六天。遍受生故。聖者必不生大梵天處。僻見處故。一道故。二樂定者。即無雜修。能生有頂。樂定那含。雖生無色。經色生故。色界攝矣。九種不還。<span class='note-inline'>(頌曰。行色界有九。謂三各分三業惑根有殊。故成三九別。)</span>中般三。一速般。二非速般。三經久般。生般三。一生般。二有行般。三無行般。上流三。一全超。二半超。三遍沒。七善士趣。<span class='note-inline'>(頌曰。立七趣善士趣中上流無別)</span>於前九種不還。不開上流。經生聖者有二。一欲界經生。<span class='note-inline'>(不往餘界生厭心強故。)</span>二色界經生。<span class='note-inline'>(可生無色界厭心劣故。)</span>十八有學者。謂四向三果<span class='note-inline'>(除羅漢果)</span>為七。及隨信行。<span class='note-inline'>(鈍根)</span>隨法行。<span class='note-inline'>(利根)</span>信解。<span class='note-inline'>(鈍根)</span>見至。<span class='note-inline'>(利根)</span>家家<span class='note-inline'>(從家至家。)</span>一間。<span class='note-inline'>(唯一生及一品。不還果。為間隔故。)</span>五種不還也。四阿羅漢果者。此云應供。亦是殺賊。不生之義。能斷有頂第九品惑。所作已<span class='corr'>辦</span>。不受後生。無學聖者。有九種差別。九無學者。一退法者。遇退緣退所得也。二思法。懼退失恆思自害也。三護法者。於所得法。能自防護也。四安住法者。無勝退緣不退。無勝加行不進也。五堪達法者。性堪練根。速達不動也。六不動法者。不為煩惱。所退動故也。已上六種。羅漢學根凡同也。於此六種性。前五是退位。摠名時解脫。後一不退。名不時解脫。七不退法者。非練根得。名為不退。練根所得。名為不動也。八慧解脫者。依慧力離煩惱障也。九俱解脫者。兼得滅定。離解脫障。此二即是時解脫。不時解脫攝也。已上二十七賢聖<span class='note-inline'>(十八有學。九無學。)</span></p>
<p>問。三乘修行得果差別何。</p>
<p>答。一聲聞。積三生六十劫行。得四向四果之益。聞佛所說四諦聲教。故云聲聞。二獨覺。此有二種。一部行獨覺。前聲聞前三果。或四善根人。後得第四果。雖佛邊獨悟。故名獨覺。部黨如聲聞。二麟喻獨覺。經百劫修行。唯一出世。觀十二因緣。無師獨悟。獨出世如麒麟一角。故云麟喻。如佛一座成覺也。三佛。三祇百劫。修菩薩行。於菩提樹下。一座成覺。先五部合斷。斷下八地惑。後於樹下入見道。八忍八智。斷有頂惑。九無間解脫。三十四心斷結成道。從燸法或不淨觀一座成覺。三祇者。初僧祇三賢<span class='note-inline'>(五停心摠別等)</span>位。發四弘願與四無量心。從過去釋迦文佛。至于罽那尸棄佛。供養七萬五千佛。行六度。第二僧祇者。燸法位發四弘願與四無量心。從尸棄佛至于燃燈佛。供養七萬六千佛。行六度。第三僧祇者。頂法位發四弘願與四無量心。從然燈佛至于毗婆尸佛。供養七萬七千佛。行六度矣。百劫者。忍法位。<span class='note-inline'>(自行位)</span>下忍種三十二相因。中忍唱前五相。<span class='note-inline'>(一上天。二下天託胎。三出胎。四出家。五降魔。)</span>上忍唱後三相。<span class='note-inline'>(六成道。謂同居教主。劣應身老比丘像。七轉法輪。謂悅諦緣度法。八入涅槃。謂四枯雙樹。)</span>世第一法位。起三十四智。斷三界見思。<span class='note-inline'>(以八忍八智。斷八十八使。以九無礙九解脫。斷八十一品思惑。)</span>光寶二法師者。彼宗抄物云。釋新俱舍論。普光。法寶。神泰。圓暉。<span class='note-inline'>(云云)</span>若什門等者。羅什有四弟子。道生。僧肇。道融。僧睿。聲聞三生者。俱舍論二十三云。極速三生。極遲六十劫。<span class='note-inline'>(聲聞修行)</span>又云。極速四生。極遲百劫。<span class='note-inline'>(獨覺修行)</span>又云。聲聞三生。獨覺四生。非要利根。亦通鈍根。若極利者。要經六十。要經百劫<span class='note-inline'>(已上)</span>此宗法相宗人傳來。</p>
</div>
<div class='div-other'><a id='mulu17' />
<p class='h1'>四分律</p><p>夫波羅提木叉者。諸佛要道。佛家之前兆。五乘之梯橙七眾之資粮也。然則佛涅槃之夕。阿難受教訓於樓豆。大師臨般之後際。示末師於木叉。依之經。說無戒之輩不受半錢一粒之供養。不履精舍結界之地。實破魔界之鐵城。親入佛家之法宮。唯在戒律矣。此宗律者。以五部律為所依。此律藏。以摩訶僧祇律。而為根本部。摩訶僧祇律者。八十誦律是也。優婆離尊者。一夏九十日之間。八十度登高座誦故。名八十誦律也。就律藏相承。有橫竪五師。竪五師者。迦葉。阿難。末田地。商那和須。優婆毱多。如來滅後百年之間相承。傳持法藏。化度眾生。橫五師者優婆毱多門下。五人異見忽起。師力衰老。不能和會。遂令其教法。分五部宗。五部者。一曇無德部。<span class='note-inline'>(曇無德。此云法正。從人為目。此師所立。稱從行名空宗。今世所流布。律藏是也。)</span>二薩婆多有部。<span class='note-inline'>(薩婆多此云有。亦名一切有。從計為名律名十誦也。)</span>三迦葉遺部。<span class='note-inline'>(迦葉遺此云重空觀。從行為目。律名解脫。此有戒本。律不傳之。)</span>四彌沙塞部。<span class='note-inline'>(彌沙塞此云不著有無觀。從行為目。律名五分。)</span>五婆麤富羅部。<span class='note-inline'>(婆麤富羅此云著有。從計為目。戒本為不傳律。依大集經出之。)</span>大集經云。五部雖各別。不妨諸佛法界涅槃。<span class='note-inline'>(已上)</span>此中漢土翻傳。其廣文四宗也。所謂僧祇。十誦。四分。五分也。僧祇律者。根本上座。具含五部。佛滅後百年間。唯一部無五部異。大集經云。廣博遍覽五部經典。是故名摩訶僧祇。<span class='note-inline'>(已上)</span>戒疏云。通含五意故是摠也。此云大眾。所謂迦葉等五百無學結集故。<span class='note-inline'>(已上。摩訶僧祇。此云大眾。)</span>已上根本摠標。又明人法者。先人者。有七眾。一優婆夷。二優婆。<span class='note-inline'>(二眾共五戒盡形壽。八齋戒六齋日等。)</span>三沙彌尼。四沙彌。<span class='note-inline'>(二眾共十戒。二無後具足戒。)</span>五式叉摩尼。<span class='note-inline'>(具學六法。)</span>六比丘尼。<span class='note-inline'>(戒本三百四十八戒。智論五百戒。)</span>次明法者。初從三歸。終至一切戒矣。先三歸者有二。一翻邪三歸。二受戒三歸也。翻邪三歸者。靈芝云。翻邪三歸。凡夫無始。繫屬於魔。作法歸投。悕求救護。若但受三歸。有善無戒。若受眾戒。必兼三歸。<span class='note-inline'>(<span class='corr'>已</span>上)</span>受戒三歸者。五八十具之戒。皆三歸為戒緣。而發得戒。發七支戒善也。故淨影云。受持三歸。在家戒也<span class='note-inline'>(<span class='corr'>已</span>上)</span>次一切戒者。五戒為始。五戒者。律名句云。<span class='note-inline'>(新學大師)</span>一不殺生。二不偷盜。<span class='note-inline'>(新云不與取。)</span>三不邪婬。<span class='note-inline'>(新云欲邪行。不犯非境。非道。非時。非處等。)</span>四不妄語。<span class='note-inline'>(新云慮誑語。)</span>五不飲酒。<span class='note-inline'>(<span class='corr'>已</span>上)</span>優婆塞戒經云。五戒者。天下大禁忌也。若犯五戒。在天則違五星。在地則違五岳。在方則違五常。在身則違五藏。如是等。世間違犯無量。若約出世。犯五戒者。則破五分法身一切佛法。所以者何。一切大乘尸羅根本。若犯五戒。則不得更受大乘戒。<span class='note-inline'>(<span class='corr'>已</span>上)</span>八戒者。<span class='note-inline'>(五戒如前。)</span>六不塗飾鬘歌舞視聽。七不能坐高廣嚴麗座。八不非時食也。此二種名近事戒。光記云。梵云。鄔波素迦。唐云近事。素是男聲。舊云優婆塞。訛言近事者。婆沙一百二十三云。</p>
<p>問。何故鄔波素迦。親近修事諸善法故。謂彼身心。狎習善法故。名鄔波素迦。有餘師說。親近承事諸善士故。復有說言。親近承事諸佛法故。廣如彼釋。梵云鄔波斯迦。新唐云近事女。釋名如前。斯是女聲。舊云優婆夷訛也。<span class='note-inline'>(<span class='corr'>已</span>上)</span>法界次第云。佛為提謂等在家弟子。受三歸<span class='corr'>已</span>。即受五戒。為優婆塞。<span class='note-inline'>(<span class='corr'>已</span>上)</span>十戒者。律名句云。一不殺生。二不偷盜。三不邪婬。四不妄語。五不綺語。<span class='note-inline'>(新云雜穢語。)</span>六不惡口。<span class='note-inline'>(新云麁惡語。)</span>七不兩舌。<span class='note-inline'>(新云離間語。)</span>八貪欲。九不嗔恚。十不邪見。<span class='note-inline'>(<span class='corr'>已</span>上)</span>此亦在家戒矣。六法者。律名句云。一摩觸。二盜。四錢。三殺畜生。四小妄語。五非時食。六不飲酒。<span class='note-inline'>(<span class='corr'>已</span>上)</span>式沙摩尼者。佛在世有長者妻。有身後夫。依歎憔悴。不覺有身而出家。後月滿生子。依之女人請出家。先二年之間。令學六法也。三百四十八戒如戒本。五百戒之名言如智論。二百五十戒者。開五篇成數。四重者。梵云波羅夷。此翻斷頭。犯此戒人。今生久不得聖果故。如斷頭人。亦云邊罪人。佛海邊外被捨。縱雖懺悔。成學悔沙彌。永不復比丘僧位也。此戒有四。殺盜婬妄。殺生以殺人為體。盜業以五錢<span class='corr'>已</span>上為體。婬欲以過皮為體。妄語以未得謂得大妄語為體。僧殘者。梵語云僧迦婆尸沙。謂僧伽僧也。婆尸沙殘也。是梵漢竝舉。犯此戒人。如喉咽殘。此戒有十三。摩獨<span class='note-inline'>(【考】獨恐觸歟)</span>人。於女人前說男女事。乃至故漏失等也。不定者。突吉羅攝也。此戒有四。壁圍遶內。僧為女人說法。有伴非犯。無伴即犯。故云不定也。捨墮者。梵云波逸提。此翻捨墮。犯此戒人。捨三乘果位。墮惡道故云捨墮。此戒有三十。用未說淨衣。離衣鉢等也。懺悔者。波逸提攝也。對首懺悔法。故云懺悔也。亦云單對。單對僧一人懺悔故。此戒有九十。小妄語。綺語。惡口。兩舌。飲酒。非時食。掘地拔草。打比丘。打畜生。殺畜生等也。眾學者。梵云突吉羅。此翻眾學。亦云應當學。戒相微細。非學者難知。故云眾學。文云。齊整著內衣應當學。齊整著三衣應當學。<span class='note-inline'>(<span class='corr'>已</span>上)</span>此戒有百。一切雜談。戲笑。妄語。乃至五益<span class='note-inline'>(貪。嗔。睡眠。掉舉。疑。是散亂心。)</span>被侵。知過不止。皆犯突吉罪。故犯一切諸戒時。先犯此罪。文云。重緣始覺。即入犯過。<span class='note-inline'>(<span class='corr'>已</span>上)</span>言一念起處惡念不止。二念相續。云犯過也。疑云。二念相續處即犯戒。大乘心地戒。云何有差別哉。</p>
<p>答。文云重緣等。不覺起處初一念許也。第二念相續為犯。大乘戒初一念為犯。故大差別。文云。微縱妄心。即成業行。滅諍者。突吉羅攝也。此戒有七。就出世法門。是非相論處。以多人語為是。當拒不用。犯此戒也。提舍尼者。梵語此云性口罪。此戒有四。眾中自受美食。佗與麤食。乃至非親里比丘尼受衣等也。偷蘭者。具云偷蘭遮。此翻大障善道。犯此戒人。永不得三乘人善種故也。此戒波羅夷方便也。此有上中下。且就盜物。一錢下品。二錢中下。三四錢上品。乃至斷食斷鹽無言等。皆此戒攝也。又此戒中。有破僧罪。名果偷蘭。非波羅夷方便也。<span class='corr'>已</span>上戒相。委見刪定戒品。三百四十八戒者。波羅夷八。謂一殺。二盜。三<span class='corr'>[婬-壬+(工/山)]</span>。四妄。五摩觸。六八事。<span class='note-inline'>(律名句云。一提手。二提衣。三入屏處。四共立。五共語。六身相倚。八共期<span class='corr'>已</span>上。)</span>七覆尼。八隨舉苾蒭矣。僧殘十七。不定二。僧有尼無。捨墮三十。單對百七十八。提舍八。眾學百。滅諍七。<span class='note-inline'>(<span class='corr'>已</span>上。三百上四十八。比丘尼戒。)</span>二百五十戒者。四重四。僧殘十三。不定二。捨墮三十。懺悔九十。眾學百。滅諍七。提舍四。<span class='note-inline'>(<span class='corr'>已</span>上二百五十僧戒。)</span>若約戒法。於業體摠云六聚。謂波夷羅。<span class='note-inline'>(燒熱地獄。)</span>僧殘。<span class='note-inline'>(大叫喚。)</span>偷蘭遮。<span class='note-inline'>(叫喚)</span>波逸提。<span class='note-inline'>(眾合。)</span>提舍尼。<span class='note-inline'>(黑繩)</span>突吉羅。<span class='note-inline'>(等活)</span>若約果罪云五篇。謂波夷羅。僧殘。波逸提。提舍尼。突吉羅矣。若約行相云七聚。謂波夷羅。僧殘。偷蘭遮。波逸提。提舍尼。惡作。惡說矣。</p>
<p>問。就戒律。大小次第何。</p>
<p>答。依善戒經瓔珞經。先受小戒。後受大戒。謂五八具足戒。如此次第。此中具足戒者。五。八。十。二百五十。五百戒。皆一一不缺。故云具足戒。如此戒受持畢。後受大乘戒也。故瓔珞經云。若受菩薩戒先發大乘心。受優婆塞乃至大比丘戒。若不受比丘戒。受菩薩戒。無有是處。<span class='note-inline'>(<span class='corr'>已</span>上同善戒經。)</span>大戒者。三聚淨戒也。一攝律儀戒。<span class='note-inline'>(律者梵云毗尼即制止義。)</span>謂防護身語七支。二攝善法戒。謂修習一切善事。十力無畏等。一切佛法。三饒益有情戒。謂教化眾生。入於佛道中。瓔珞經律儀戒十波羅夷。攝善謂八萬四千法門。攝生謂慈悲喜捨化。及眾生令得安穩。<span class='note-inline'>(<span class='corr'>已</span>上)</span></p>
<p>問。此大乘權實中何。</p>
<p>答。實大乘戒體也。爰如來出世戒唯一乘。但寂滅道場。小機不契故。降跡於鹿園。從大開流出五八十具。戒律根通示之。祖師云。始從鹿園。終至鶴林。隨根制戒。乃有萬差。<span class='note-inline'>(<span class='corr'>已</span>上)</span>梵網經隔出持美彰於上乘。鹿園漸施暫為安於小智。善戒經從小入大。猶未了偏即圓。鷲嶺開權。使殊途同轍。鶴林扶律。點異味悉是醍醐。絕執大乖小之疑。息是妙非麤之謗。決聲聞法。暢出世之本懷。唯是二經。<span class='note-inline'>(法花涅槃。)</span>是為了義。<span class='corr'>已</span>上見。法花涅槃。涅槃扶律談常戒。法花開權顯實律明鏡也。<span class='note-inline'>(<span class='corr'>已</span>上佛意開會戒。)</span>四分律者。戒疏云。四度傳文。盡所詮相故云。四分。<span class='note-inline'>(<span class='corr'>已</span>上)</span>初分二十卷。從序至二十卷。比丘戒本并緣起。時處廣解持犯開制等相。故有二十卷。第二分十五卷。從二十一至二十八卷尼戒本。從二十九至三十二。受戒揵度。從三十三至三十五卷說戒揵度。第三分十四卷。摠有十六種揵度。三十六安居揵度。三十七自恣揵度。三十八皮革揵度。三十九至四十衣揵度。四十一二半卷藥揵度。四十二半卷迦絺那衣揵度。四十三半卷拘睒彌揵度。四十三半瞻波揵度。四十四卷訶責揵度。四十五卷半人揵度。四十五卷半覆藏揵度。四十六卷半遮揵度。四十六卷半破僧揵度。四十七滅諍揵度。四十八尼揵度。四十九法揵度。第四分十一卷。至終即房舍雜二揵度。并五百結集。七百結集。調部毘尼。毘尼增一等。五十至五十一二。房舍揵度。五十三雜揵度。五十四卷半五百結集。五十四卷半七百結集。從五十五至五十七。調部毘尼。從五十八至六十卷。毘尼增一也矣。諸家教相同異集。疏家鈔家兩家者。疏家者。指第一法礪疏十卷為疏家。鈔家者。指第三道宣律德事鈔等。極樂寺守一云。南山祖師。究大聖示現之本懷。得二經開扶之深趣教。弘律藏旨在圓宗。上品發心。作受戒樞機。真如妙觀為出家學本。立懺無違於唯識。奉持咸契於圓修。示迹於三生垂言一教。竝令託事觀理。要在理事。以圓融挹流尋源。方見源流之高遠。搜玄義士。宜體聖懷。<span class='note-inline'>(<span class='corr'>已</span>上今抄有三家。懷素開宗記。非山王院相傳歟。)</span>道宣律師。作五大部鈔。一行事鈔。上有四卷。<span class='note-inline'>(於眾行明十三篇。)</span>中有四卷。<span class='note-inline'>(於自行明四篇。)</span>下有四卷。<span class='note-inline'>(於共行明十四篇。)</span>二比丘尼鈔三卷。<span class='note-inline'>(分為六卷。三十篇。)</span>三毘尼義鈔。上中二卷。<span class='note-inline'>(分四卷。四段明義。)</span>四含注戒本三卷。<span class='note-inline'>(疏分八。八段明義。)</span>五隨機羯磨二卷。<span class='note-inline'>(疏分八明八篇。)</span>瞻病送終篇者。出行事鈔下卷。此宗如來滅後一千三百五十一年。後秦姚興王。弘始六年<span class='note-inline'>(甲辰。)</span>當東晉安帝元興三年。此時罽賓國沙門。弗惹多羅。<span class='note-inline'>(秦曰功德苑。)</span>於秦帝安中寺。譯出十誦律五十卷。同國沙門佛陀耶舍。<span class='note-inline'>(秦曰覺明。)</span>同<span class='note-inline'>(弘始)</span>十年<span class='note-inline'>(戊申。)</span>譯四分律六十卷矣。日本朗辨僧正。傍使於遣唐副使從四位上大伴宿禰古麻呂船。奉請唐揚州龍興寺鑑真和尚令來朝。四分律一部六十卷。此時將來也。次年天皇。<span class='note-inline'>(聖武帝。)</span>於東大寺。受具足戒也。大宋高僧傳十料。<span class='note-inline'>(【考】料恐料)</span>譯經篇者。<span class='note-inline'>(【頭】釋經一例事)</span>譯一代諸經。故云譯經。譯者釋義也。翻梵語。作漢語。變梵字作漢字且如華嚴者。　罽賓國三藏賜紫沙門般若宣梵文。東都天官寺沙門廣濟譯語。西明寺賜紫沙門圓照筆受。保壽寺沙門智柔智通回綴。成都府正覺寺沙門道弘潤文。章敬寺沙門鑒靈潤文。大覺寺沙門道章校勘證義。千福寺沙門大通證禪義。大原府崇福寺沙門澄觀評定。千福寺沙門靈邃評定貞元十二年。六月十日奉詔。於長安崇福寺。同十四年。二月二十四日。譯畢進上。　餘經例爾。義解篇者。南三北七諸宗如前。　習禪篇者。<span class='note-inline'>(【頭】禪宗事)</span>如慧可大師六祖等。彼宗意。立十心。判教內教外之差別。日本覺阿相傳宗門名目云。此心有十心。一佛心。<span class='note-inline'>(禪宗。)</span>二心王心。<span class='note-inline'>(真言。)</span>三即一心。<span class='note-inline'>(天台。)</span>四圓融心。<span class='note-inline'>(華嚴)</span>五畢竟心。<span class='note-inline'>(三論。)</span>六圓成心。<span class='note-inline'>(法相。)</span>七戒定心。<span class='note-inline'>(律宗。)</span>八偏真心。<span class='note-inline'>(成實。)</span>九建立心。<span class='note-inline'>(俱舍。)</span>十淨土心。<span class='note-inline'>(淨土宗)</span>　第一佛心者。夫不立文字宗。不立教時。本無煩惱談。不論斷證。元是菩提為宗。見性成佛為期。不隨有佛教。不求無佛法。超有相無相。上毘盧頂。越前念後念。住天地之外。悟道得法輪中巧也。見性得果。胸中妄也。心中本無一物也。<span class='note-inline'>(私云。此段宗門摠標也。對後第二第三。乃至第十心故。云第一。<span class='corr'>已</span>下舉宗門諸位。為公案次第位。失智亡情。可見下諸位矣。)</span>向上者。堪在群象外。卓立萬機先。天地未開無善惡。佛祖未生萬法無咎。此時真空不空。妙有不有。無邪正。無迷悟。無三世。無十方。無東西。無南北。劫前運步。世外橫身。無眾生削迷。無諸佛失悟。忽然住而不住。大虛身任運而居不居。法界心無修者無一喝。</p>
<p>無問者。無一棒。無法也。無生也。淨而明。虛而靈。故向上一句者。天地不開無一物之時也。佛祖不來。諸法不說之時也。無問無答。向下者。萬象摠持句。諸塵三昧門。心心法法成佛事花花葉葉受春恩。諸法相不空寂妙存之性非有無。一塵飛巨海。片雪點紅爐。離見聞覺知有智。非分別心。離地水火風有身。非和合相。隨呼而應虛。</p>
<p>答有無盡之音。對像而形圓鑑。在不私之照。雲無心而閑。天無際而能寬。道無靈而普應。神無像而常安。隨之也不見去遠。迎之也不見來端。有志忘諸軀。無心契諸己。真乘無門號佛佛道同。面壁有句號祖祖心空。默默有得。靈靈無依。真見無我。真得無名。全超影響非塵情。了心非相。了相非心。天地開後。佛祖來後。一物不拘。一棒不當。直乘鐵船。馳虛空海。鞭泥牛。到佛祖頂。理智者。即一如於萬像之上。住三昧於諸塵之中。竆萬化之淵源得一真之住處。念念舉緣一切覺。心心永斷諸分別。既一心示萬像。萬像示一心。不近不遠。極深而乾坤同其覆載。而日月同其照臨。心明潔若珊瑚之樹。體相茸馨。如薝蔔之林。大用自在也。獲輪王髻寶。正聲和合也。奏師子絲拳。互休去歇去絕言也。廓無所依。妙無所住。轉歷歷機。運綿綿步。神游方外靈臺。道契琢中虛空。故盡是之修求法。喝非之始明心。舉大諍小。說權求實。只貯心底妄。思見性得果。聚眼中境。執悟道得法。教內求佛是妄佛也。教外求法是塵法也。離內不可生智解。離外不可求大悟。內外猶立境之塵。善惡忽起妄之要也。直佛處。不親有佛。臨有佛處。不疎無佛。真證不<span class='corr'>可以</span>言傳。妙契不可以言到。不能不所。機管者。木人詠花。泥牛食土。石兒飲砂。鐵童翫火。天地未開。可說無法。佛祖未來。可示無機。任運無一物。湛寂無高下。欲言其詞虛空海。欲悟其心一物無。大疑者。丹霞燒木佛。南泉斬猫。川老殺有佛。唐老擲無佛。八萬教標月指。十方佛起妄塵。湛湛空寂之岸。自頹殺魚。岸有何罪。歷歷法然之風。吹花供佛。花有何善。見泥牛為友念無咎。乘木馬為海心含月。明月為食。身體虛空也。雲霧為衣。寒溫無煩。朗一念不見有自。極十方不見有佗。大悟者。自菓界墻便見。自佗是礙三界。三界豈曾礙儞。一法若有。毘盧墮在凡夫。萬法若無。普賢失其境界。死中常活。不被礙空。活中常死。不被礙物。在裡不失照。在外不涉緣。在這邊不被轉諸法。在那邊不被拘寂寞也。有不是有。無不是無。默時一字一點缺無缺少。說時一言一句曾沒分外。以法為法也能郭擲而絕方隅。以智為身也能混融而忘此彼。以本際之光。洗長夜之暗。以法界之智。破塵劫之妄。生滅紛紛。而至真淨之處。真空不空。妙有不有。是萬像生滅之根。即二儀造化之母。方隅不可定其居。劫數不可窮其壽。大用者。生心即乖。動念即錯。超毘盧越釋迦來。淨妙法身得金剛眼睛。獨立卓卓不倚一切自照靈靈不隨諸教。無為住非住。融古今於一時。會凡聖於當處。內不動。外不亂。實相是無相之相。真心是無心之心。真得是無得之得。真用是無用之用。空空絕跡一點不昏。湛湛忘言一機自轉。釋迦彌勒到箇時節不敢喚師。達磨老盧到箇當處不敢稱祖。身非塵取。卑卑妙存。心非情緣。冥冥獨覺。其體也出諸障礙。其用也得大自在。無去無來。非顯非晦。應色應聲。亡存亡亡。佛脚下步。眾生掌內納。隨所放光明。隨呼成問答。存諸智。大徹者。心無所寄。形無所倚。足無所履。言無所謂。不可見而名模。不可得而摩揣。森羅等其用。大虛同其體。離見聞覺知有智。非分別心。離地水火風有身。非和合相。天地之外運步。佛祖之前橫身。出有無之外。超思議之情。離取捨之心。無相緣之塵。一棒者。<span class='note-inline'>(舉一棒。不得與三十棒。)</span>狗子無佛性。師示弟子公案。如何是庭前栢樹枝。如何是狗子無佛性。又問者猶一棒。又問猶一棒。<span class='note-inline'>(去能去所空寂。)</span>一喝者。無能無所。問者云答也。閉口無言。撥手無疑。一喝體如何。止善惡與一棒。知始終與一喝。天地一時一棒也。方隅一時一喝也。一棒者法定相絕形之時也。一喝者心定相失念之時也。故一棒為悟道。與之悟道。向上之時無之。一喝為見性與之見性。向下之時無之。不投一棒之時。無自佗無能所。不示一喝之時。無心念無淺深。可知。兔角十丈。沙油千石。不投一棒。泥牛飛虛空。不示一喝。木人忘一華。本來面目者。諸佛本源。眾生本有也。本源者水也。本有者冰也。水冰全無二物。我不見有分外之他。他不見有分外我。他不外我則聲色磨消。我不外他則見聞情遁。法法又法法也。佛佛又佛佛也。步超有無住般若。則心心歷歷。離是非法為法。此法則心之門也。踏超自佗佛為佛。此佛則身之使。別離是非居法身。則念念靈靈。本來面目我等本有之體。不求有佛。不住解脫。不願天堂。只能心閑超佛祖。三千<span class='note-inline'>(【考】千恐世歟)</span>十方成虛空界身。虛空界身則法也。法身則我未生之前體。法身說法。聞聲便悟道。應化感應。見色必明心。明月之船乘明月。瑠璃之臺重瑠璃。泥牛之食土。木馬之昇木。心之心則悟之心也。念之念則迷之念也。迷念者非悟心。悟念者非迷心。離心念念法法佛。心鏡如如如虛空。萬法湛湛似清水。切斷終了者。切念斷心。終法了佛。絕言絕慮。棒去喝去。身亡體亡。非內非非內。非外非非外。非空非假。非中。非理非智。斷大斷小。止權止實。非坐非禪。無一指無一喝。無工夫無公案。無用無相。天地開不開。本不言佛祖來不來。本不謂向上言中巧。向下法中術。歷歷心內無一物。可用何巧。明明胸中無遮礙。可寄誰術。況理智佛祖之喘也。機管道者之敵也。擲尊無種者。得犬野干之身。可削智者之名。有尊人。擲之白雲深處獨步獨住。閉柴門忘年月。自看青黃知時遷。古寺之鐘聲告旦暮。一輪之明月勸坐禪。聖教履之。佛祖床之。天地枕之。陰陽食之寒溫衣之。天地<span class='corr'>已</span>前者。無一物悟多物。是號悟道人。名得法者。佛祖<span class='corr'>已</span>後者。有多物悟一物。是號見性人。名得果者。教內者。八萬教也。是標月指。天地之上塵毛。爪上之土也。教外者。教外別傳。不立文字。直指人身。見性成佛。示一切善惡都莫思量。心內者。教中心也。學教得法人心也。是未出輪心也。一棒一喝之處擬疑。心外者。教外心也。無師無示無教自悟人。<span class='note-inline'>(<span class='corr'>已</span>上覺阿唐相傳書。)</span>私云。此宗意。教外為宗旨。以花嚴并大佛頂宗為所學。大佛頂宗者。謂首楞嚴經。圓覺經。金剛經。起信論等。三經一論是也。就中。東福寺開山。佛地師<span class='corr'>已</span>來禪。首楞嚴禪。釋論之所謂新書等是也。此宗如來滅後。一千四百七十五年。梁武帝普通元年<span class='note-inline'>(庚子)</span>當後魏孝明帝正光三年。此時達磨大師。西來而遇梁帝與魏主。二主闇然不知。不至此法。終傳慧可大師於此法。日本人王第五十代。桓武天皇治二十八年。延曆二十三年。傳教弘法入唐。奉值道邃慧果。始傳天台真言并此宗歸朝矣。</p>
<p>問。諸宗立教教相何。</p>
<p>答。花嚴以法相。為地位之教相。天台以俱舍為才覺教。以三論為宗旨之教相。三論攝地論。法相攝攝論。真言以釋論菩提心論。為所依之論。以法相為才覺。四分律宗。以俱舍為聲聞戒之教相。以法相為菩薩戒之教相。天台菩薩戒。以四分律中菩薩戒為戒相。以中道實相之妙體為宗旨矣。寂滅道場之春天。以櫻梅桃李之花。潔十佛寶處。王舍城之夏池。波靜開內證無作之蓮花。一念三千之匂。薰圓行之袖。諸法靜而遁眾患。立法於八不。廣離一異去來之情色空一致不滯。巨海波自寂寂。天月白明。三性各別。雖隔情執廢詮談旨道場。增圓成實之玉光。性相異體之窓前。不即不離之鏡祥也。圓融無作之戒光。照一實中道之山。謗法闡提之露消。五十二位之瓔珞巍巍堂堂。十界一圓影豐。金剛胎藏諸尊。雙光行者心中歷歷。舉萬象一端。佛印自表。風氣出一韻。十界陀羅尼。鹿園攝機床。以五比丘因說諦緣度之法與三乘。以戒定慧之三學為宗。鈔家所立之大戒。雖開會之戒。動荷權之名。戒相全與小故。國寶儒者。舉諸聖於十料。<span class='note-inline'>(【考】料恐科)</span>明贈德於末代。以使法器成緣。教家之十心。且判自佗共不可定量。摠顯密權實。教內教外。聖道淨土。各存時機之益判教。敢莫令乖經論違佛意矣。</p>
<p>爰愚僧<span class='note-inline'>(良山)</span>之昔。所侵重病。為既退學文。春陽之日長。日長而閑閑兮。內有病氣心倦。外感長日冷時。不意披見此初學抄。諸宗章疏之目錄。連珠玉羅列。一代八萬之經緯。織宗家立義。於是懸泡沫之身未來。類電影之質于過去。吁人身難受。如爪上土。佛教希值。似蘊曇花。今度不驗者。未來無量劫期何時。如斯思定日。而任身命於天運。投情志于佛境。全不綺世事。欲雜身於聖教。飛神睦三國之聖人。遂不懈。螢雪之窓明暮。讀誦之功入三部妙典。偏此抄恩德也。為此報謝故。欲消釋唯題額。然本抄意深廣也。予所學淺狹也。雖勘諸文。亦不足惟夥。適所勘還誤繁。何備上明。若如予後輩。加一見者。冀添削之矣。願回此功德。遍通於法界。自佗至安養。證菩提妙果。</p>
</div>
<p class='juan'>初學題額集<span class='note-inline'>(下)</span>　<span class='note-inline'>(終)</span></p>
<div class='div-w'><p style="margin-left:1em">應永二年。十一月中旬始之。同三年<span class='note-inline'>(甲申)</span>三月三日功了。春秋五十二歲。拭老眼疏之。期淨國沙門。良山。</p>
</div>
<div class='div-w'><a id='mulu18' />
<p class='h1'>題額集別紙</p><p class="byline">良山記</p><p>問。楞伽經二云。大慧報佛。說一切法自相同相故。以執著虛妄體相。因分別心熏習故。大慧是名分別虛妄體相。大慧是名報佛說法之相。大慧法佛說法者。離心相應體故。內證聖行境界故。大慧是名法佛說法之相。大慧應化佛。所作應佛。說施戒忍精進禪定智慧故。陰入界八解脫故。建立識相差別行故。說諸外道無色三摩拔　次第相故。大慧是名應佛所作應佛說法相。<span class='note-inline'>(<span class='corr'>已</span>上)</span>金剛頂瑜祇經云。金剛徧照如來。以五智所成四種法身。於本有金剛心殿中。與自性所成眷屬。乃至微細法身。祕密心地超過十地身語心金剛。乃至諸地菩薩。無有能見。俱不覺知。<span class='note-inline'>(<span class='corr'>已</span>上)</span>分別聖位經云。自受用佛。從心流出無量菩薩。皆同一性。謂金剛性。如是諸佛菩薩。自受法樂故。各說自證三密門。<span class='note-inline'>(<span class='corr'>已</span>上)</span>又云。真言陀羅尼宗者。一切如來祕奧之教。自覺聖智修證法門。亦是入一切如來海會壇。受菩薩職位。超過三界。受佛教勑。三摩地門。具是因緣。頓集功德廣大智慧。於無上菩提。皆不退轉。離諸天魔一切煩惱及諸罪障。念念消融。證佛四種身。謂自性身。受用身。變化身。等流身。滿足五智三十七尊不共佛法門。<span class='note-inline'>(此標宗大意。)</span>然如來變化身。於閻浮提摩竭陀國菩提道場。成等正覺。為地前菩薩。聲聞。緣覺。凡夫。說三乘教法。或依佗意趣說。或依自意趣。說種種根器種種方便。如說修行。得人天。或得三乘解脫果。或進或退。於無上菩提。三無數大劫。修行勤苦。方得成佛。王宮生雙樹滅。遺身舍利起塔供養。感受人天勝妙果報及涅槃因。<span class='note-inline'>(此界表釋迦之教主得益。)</span>不同報身毘盧遮那。於色界頂第四禪阿迦尼吒天宮。雲集盡虛空徧法界。一切諸佛十地滿足諸大菩薩。證明驚覺身心。頓證無上菩提<span class='note-inline'>(此表佗受用身說法得益。)</span>自受用佛。從心流出。無量菩薩。皆同一性。謂金剛性。對徧照如來。受灌頂職位。彼等菩薩。各說三密門。以獻毘盧遮那。及一切如來。便請加持教勅。毘盧遮那佛言。汝等將來。於無量世界。為最上乘者。令得現生世出世間悉地成就。<span class='note-inline'>(此說自性身自受用身說法及得益。)</span>此等經文。明三身說法差別淺深。應化所說之顯教淺。法身所說之密教深盡妙。顯教所言斷心滅何。</p>
<p>答。此問似深還淺。且徹經文。宜對賓士。且徹經文者。金剛心殿者。瑜祇經云光明心殿。大日經云法界宮會。皆此報身內證圓滿時。內證法身妙理。萬法出生。自在之德顯<span class='corr'>兹</span>處。云法界宮等。故佛地論一云。果相云何最極自在淨識為相。謂大宮殿最極自在佛無漏心以為體相。唯有識故。非離識外別有寶等。即佛淨心。如是變現。似眾寶等。<span class='note-inline'>(<span class='corr'>已</span>上)</span>五智者。佛地經五法同之。謂此經法界體性智。彼經清淨法界。餘四智彼此全同。四種法身者。佛身之說相。諸經論不同。華嚴說十佛。佛地論云十佛。如華嚴亦云四佛。一受用非變化。<span class='note-inline'>(自受用身。)</span>二變化非受用。<span class='note-inline'>(變化身化地前類。)</span>三亦受用亦變化。<span class='note-inline'>(佗受用身。化十地菩薩。)</span>四非受用非變化。<span class='note-inline'>(法身)</span>金光明經說四種。一化非應佛。<span class='note-inline'>(為物所現龍鬼等形。不以為佛身。名化非應。)</span>二應身非化。<span class='note-inline'>(地前菩薩所見佛。依定而見。非以五趣攝。名應非佗。即四善根所見。一大千一應身也。)</span>三亦應亦化。<span class='note-inline'>(諸聲聞所見佛身。見相修成。故名為應。見人同類故名為化。)</span>四非應非化。<span class='note-inline'>(佛真身。前三化。後法報。)</span>楞伽經云。一應化佛。二功德。三智慧佛。四如如佛。<span class='note-inline'>(初一化身。中二報身。後一是法身。)</span>佛地論七云。或處說。佛有二種身。一者生身。二者法身。若自性身。若實受用。俱名法身。諸功德法所依止故。諸功德法。所集成故。若變化身。若佗受用。俱名生身。隨眾所宜。數現生故。<span class='note-inline'>(<span class='corr'>已</span>上)</span>般若論說二。一真佛。二非真佛。<span class='note-inline'>(初法身。後餘二身。)</span>六波羅蜜經說一身。經云。第一法寶。即是摩訶般若解脫法身。<span class='note-inline'>(<span class='corr'>已</span>上)</span>此等皆萬德圓滿果界上。隨德德且說佛身品數。故隨機上下。見佛身異說處異矣。對賓士者。若顯密各別。教主各別云者。何故楞伽經三身說法文。金剛頂分別聖位經文。同引之耶。亦佛身有何差別。一佛說密教說會。一切佛皆同可然。一閻浮提內。一時成正覺故。顯密大小權實皆可同。教可與隨機根佛。於一體異隨根上下。然則以一音。令蒙萬機有之。淨名經云。佛以一音演說法。眾生隨類各得解矣。或以別法而令蒙別機有之。六波羅蜜經云。法寶者。所謂過去無量諸佛所說正法。及我今所說。所謂八萬四千諸妙法縵。乃至調伏純熟有緣眾生。而令阿難陀等諸大弟子。一聞耳皆悉憶持。攝為五分。一素<span class='corr'>呾</span>纜。二毘奈耶。三阿毘達磨。四般若波羅蜜多。五陀羅尼門。此五種藏。教化有情。隨所應度。而為說之。若彼有情。樂處山林。常居閑家。修靜慮者。而為彼說素<span class='corr'>呾</span>纜藏。<span class='note-inline'>(乳味。令受持阿難陀等。)</span>若彼有情。樂習威儀。護持正法。一味和合。令得久住。而為彼說毘奈耶藏。<span class='note-inline'>(酪味。令受持鄔波離等。)</span>若彼有情。樂說正法。分別性相。循環研覈究竟甚深。而為彼說阿毘達磨藏。<span class='note-inline'>(生蘇味。令受持迦多衍那等。)</span>若彼有情。樂習大乘真實智慧。離於我法執著分別。而為彼說般若波羅蜜多藏。<span class='note-inline'>(熟蘇味。令受持曼疏笙利菩薩等。)</span>若彼有情。不能受持契經調伏對法般若。或復有情造諸惡業四重。八重。五無間罪。謗方等經。一闡提等。種種重罪。使得消滅。速疾解脫。頓悟涅槃。而為彼說諸陀羅尼藏。<span class='note-inline'>(妙醍醐味也。令受持金剛手菩薩等。)</span>此經文。見伊王善逝雖一身。而依痛機之器。明投五味寶藏。所被機緣雖萬差。而依自乘之法。顯得脫依果。何云應身之釋迦。不說密藏。法身大日。說陀羅尼。而佛付不自在之失。寶士所解。釋迦不覺。可不說密教。大日覺可說陀羅尼。若爾者。亦大日可說有字陀羅尼。而不可說無字陀羅尼。教說之面計絕果界故。但以天眼見經說。</p>
<p>問。梵網經云。我今盧舍那。方坐蓮華臺。<span class='note-inline'>(佗受用身。)</span>周帀千華上。復現千釋迦。<span class='note-inline'>(淨土大化身也。)</span>一華百億國。一國一釋迦。<span class='note-inline'>(穢土小化身也。)</span><span class='corr'>已</span>上此經文。三身各別見。是亦分別聖位同之。何一體三身云乎。</p>
<p>答。先徹經文者。梵網經說。菩提樹下成佛。入定定中。往第四禪大自在宮。放光攝眾。還下菩提樹下。出定今說梵網戒品。但於最初成道。同華嚴經。於說相者。少有異故。太賢云。大小乘機。所見不同。菩薩眾見初成佛<span class='corr'>已</span>。往第四禪大自在王宮。放光攝眾。事盧遮那。聽心地品。還來樹下。出定而說十世界。<span class='note-inline'>(<span class='corr'>已</span>上)</span>探玄記云。今尋彼經。<span class='note-inline'>(梵網經也。)</span>十一處說法。六處同此。彼云。化樂天說十禪定。初禪說十金剛心。二禪說願。三禪說十忍。四禪摩醯首羅宮。說心地法門。不言重會普光及祇洹重閣。<span class='note-inline'>(<span class='corr'>已</span>上六處者。摩竭提國菩提樹下說十世界。普光法堂說十信。帝釋宮說十住。夜摩天宮說十行。兜率天宮說十廻向。他化自在天宮說十地法門。)</span>一代化儀皆同之。聖位經亦同之。</p>
<p>問。梵網經說。見受用變化別佛。聖位經亦三身各別。有何相違。</p>
<p>答。自本隨機見故。見別佛理也。於果海堅勿執一佛別佛。故華嚴經云。普賢菩薩。告諸菩薩。即說偈言。或見釋迦成佛道已。經不可思議劫。或見始今為菩薩。十方利益諸群生。或見久遠<span class='corr'>已</span>涅槃。或見初始成菩提。或見壽命八十年。或壽百千萬億劫。<span class='note-inline'>(<span class='corr'>已</span>上。此普賢菩薩。嘆盧遮那德。)</span>但就一代說教。而於始成正覺之面。且判三身業。皆據機見也。</p>
<p>問。付機見即各別三身。三身各別故。說教各別。各別說教故。大日所說陀羅尼。勝報應所說顯教何乎。</p>
<p>答。且徹陀羅尼之體。宜對寶士陀羅尼有淺深。高野大師陀羅尼義云。</p>
<p>問。陀羅尼體者何物耶。</p>
<p>答。且依始教者。體性不同。有依因出體。即說是定。有依能簡擇出體。即說是智。有依記憶出體。即說是念。有依可尋之出體。即以所持之法。名為摠持。<span class='note-inline'>(基法師所說。)</span>各據一義。皆悉不相違。依終教者。智度論云。以禪定得智慧果故。智慧在菩薩心中名般若。小乘人心名道品。不忘人心中。名陀羅尼。<span class='note-inline'>(云云。)</span>依此文者。陀羅尼體是智慧也。圓教意。而以緣起諸法為陀羅尼體。</p>
<p>問。何故緣起法陀羅尼云。</p>
<p>解云。一文中攝無量義文。即多。即一重重無盡。如帝釋網珠故。緣起法陀羅尼云。依深祕教者。真言是如實相。以如來不生不滅心為體。</p>
<p>問。何故是真言如實相云。</p>
<p>答。此真言相。非一切諸佛所作。不令佗作。亦不隨喜。何以故。以是諸法法如是。若諸如來出現。若諸如來不出。諸法法爾如是住。<span class='note-inline'>(<span class='corr'>已</span>上經文。)</span>故真言是如實相。<span class='note-inline'>(云云。)</span>大品經云。諸法平等。非聲聞作。非辟支佛作。非諸菩薩作。非諸佛作。有佛無佛。諸法性常空。<span class='note-inline'>(<span class='corr'>已</span>上)</span>此等顯密更一同也矣。宜對寶士者。顯密有人非法。若強云各別者。顯宗生滅門分。而全非真如摩訶衍。汝所解法身。劣顯教主。亦不說平等之理。故難云此義不爾。我大日徧照。平等之理上立差別。差別上說印真言。印真言顯宗不說之何。</p>
<p>答。印契者顯教所說之戒表德也。縱令依三密加持現。雖放大日徧照之光。而無戒德者不可也。故祕鍵云。于時弘仁九年春。天下大疫。爰帝皇自染黃金於筆端。握紺紙於爪掌。奉書寫般若心經一卷。予範講談之撰。綴經旨之宗。未吐結願詞。蘇生族彳途。夜變而日光赫奕。是非愚身戒德。金輪御信力所為也。<span class='note-inline'>(<span class='corr'>已</span>上。帝者縒峨帝。)</span>真言者。此亦顯教同之。涅槃經云。麤語軟語。皆歸第一義。<span class='note-inline'>(<span class='corr'>已</span>上)</span>舌相言語。皆是真言同之。何云各別乎。但細說相。家家皆有一德。謂律二百五百戒相。八萬細行。三千威儀。<span class='note-inline'>(餘家不爾。)</span>華嚴十佛等。<span class='note-inline'>(餘宗不爾。)</span>梵網四十八輕等。<span class='note-inline'>(餘宗不爾)</span>悲華經五百大願等。<span class='note-inline'>(餘宗不爾。)</span>大乘同性經四箇十地。<span class='note-inline'>(餘經不爾。)</span>大日經等。密號名字等。<span class='note-inline'>(餘經不爾。)</span>楞嚴經二十五圓通。<span class='note-inline'>(餘家不爾。)</span>此等德德。皆宰自宗。雖然餘不事之。<span class='note-inline'>(<span class='corr'>已</span>上)</span>常平等義畢。次常差別義。次非同非別義。<span class='note-inline'>(云云。)</span></p>
</div>
</div><!-- end of div[@id='body'] -->
</body></html>