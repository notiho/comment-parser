<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>吳都法乘</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu1382' />
<p class='juan'>吳都法乘卷第二十一上</p><p class="byline">吳江周永年撰</p>
<div class='div-other'><a id='mulu1383' />
<p class='h1'>侶<span class='corr'>淨</span>篇</p><p style="margin-left:2em">支許之遊此地所習清言玄旨靡間緇白朱門蓬戶聿同山澤居游贈處互相主客或翻千偈或示一默取友方外有光交籍述侶淨二十一</p>

<div class='div-other'><a id='mulu1384' />
<p class='h2'>送文暢師北遊</p><p class="byline">韓愈</p><p>昔在四門館晨有僧來謁自言本吳人少小學城闕已竆佛根源粗識事輓䡄攣拘屈吾真戒轄思遠發薦紳秉筆徒聲譽耀前閥從求送行詩屢造忍顛蹶今成十餘卷浩汗羅斧鉞先生閟竆荅未得窺剞劂又聞識大道何路補剠<span class='corr'>刖</span>出其囊中文滿聴實清越謂僧當少安草序頗排訐上論古之初所以施賞罰下開迷惑胸窙豁斸株橜僧時不聽瑩若飲水捄暍風塵一出門時日多如髮三年竄荒嶺守縣坐深樾徵租聚異物詭製怛中韈幽窮共誰語思想甚含噦昨來得京官照壁喜見蝎况逢舊親識無不比鶼蟨長安多門戶弔慶少休歇而能勤來過重惠安可揭當今聖政初恩澤完[羽*戈][狂-王+戊]胡為不自暇飄戾逐鸇鷢僕射領北門威德壓胡羯相公鎮幽都竹帛爛勳伐酒場舞閨姝獵騎圍邊月開張篋中寶自可得津筏從茲富裘馬寧復茹藜蕨余期報恩後謝病老耕垡庇身指蓬茅逞志縱獫猲僧還相訪來山藥煮可掘</p>
<p style="margin-left:1em"><span class='note-inline'>(公先有送浮屠文暢師序云人圓有儒名而墨行者問其名則是校其行則非可以與之游乎如有墨名而儒行者問其名則非校其行而是可以與之游乎楊子雲稱在門墻則揮之在夷狄則進之吾取以為法焉浮屠師文暢喜文章其周遊天下凡有行必請于搢紳先生以求詠歌其所志貞元十九年春將行東南[梆-丰+夕]君宗元為之請觧其裝得所得敘詩累百餘篇非至䔍好其何能致多如是耶情其無以聖人之道告之者而徒舉浮屠之說贈馬夫文暢浮屠也如欲聞浮屠之說當自就其師而問之何故謁吾徒而來請也彼見吾君臣父子之懿文物事為之盛其心有慕焉拘其法而未能入故樂聞其說而請之如吾徒者宜當告之以二帝三王之道日月星辰之行天地之所以著鬼神之所以幽人物之所以蕃江河之所以流而語之不當又為浮屠之說而瀆告之也民之初生固若禽獸夷狄然聖人者立然後知宮居而粒食親親而尊尊生者養而死者藏是故道莫大乎仁義教莫止乎礼樂刑政施之天下萬物得其宜措之於其躬體安而氣乎堯以是傳之舜舜以是傳之禹禹以是傳之湯湯以是傳之文武文武以是傳之周公孔子書之於冊中國之人世乎之今浮屠者孰為而孰傳之耶夫鳥俯而啄仰而四[(厂@((既-旡)-日+口))*頁]夫獸深居而簡出懼物之為己害也猶且不脫焉弱之肉強之食今我與文暢安居暇食憂游以生死與禽獸異者寧可不知其所自耶大不知者非其人之罪也知而不為者惑也悅乎故不能即手新者弱也知而不以告人者不仁也告而不以實者不信也余既重桺請又嘉浮屠能喜文辭於是乎言)</span></p>
<p style="margin-left:1em"><span class='note-inline'>(按此即詩中所謂草序頗排計者是也盖公於時雖未喜佛學而亦多從浮屠氏游故於文楊南游則送以序北游則又送以詩也)</span></p>
</div>
<div class='div-other'><a id='mulu1385' />
<p class='h2'>送文暢上人東遊</p><p class="byline">權德輿</p><p style="text-indent:0em" class="lg-abnormal"><div class='lg-row'>桑門許辯才外學接宗雷護法麻衣淨翻經貝葉開塵喧知不染妄想自堪哀載結西方社師游早晚迴</div>
</p></div>
<div class='div-other'><a id='mulu1386' />
<p class='h2'>送文暢上人東遊</p><p class="byline">呂溫</p><p style="text-indent:0em" class="lg-abnormal"><div class='lg-row'>隨緣聊振錫高步出東城水止無恒地雲行不計程到時為彼岸過處即前生今日臨岐別吾徒自有情</div>
</p></div>
<div class='div-other'><a id='mulu1387' />
<p class='h2'>送文暢上人東遊</p><p class="byline">白居易</p><p style="text-indent:0em" class="lg-abnormal"><div class='lg-row'>得道即無著隨緣西復東貌依年臘老心到夜禪空山宿馴溪虎江行濾水蟲悠悠塵客思春滿碧雲中</div>
</p></div>
<div class='div-other'><a id='mulu1388' />
<p class='h2'>寄恒璨</p><p class="byline">韋應物</p><p style="text-indent:0em" class="lg-abnormal"><div class='lg-row'>心絕去來緣跡斷人間世獨尋秋草徑夜宿寒山寺今日郡齋閒思問楞伽字</div>
</p></div>
<div class='div-other'><a id='mulu1389' />
<p class='h2'>寄皎然上人</p><p style="text-indent:0em" class="lg-abnormal"><div class='lg-row'>吳興老釋子野雪盖精廬詩名徒自振道心長晏如想茲棲禪夜見月東峯初鳴鐘驚岩壑焚香滿空虛叨慕端成舊未識豈為踈願以碧雲思方君怨別餘茂苑文華地流水古僧居何當一遊詠倚閣吟躊躇</div>
</p></div>
<div class='div-other'><a id='mulu1390' />
<p class='h2'>題贈吳門邕上人</p><p class="byline">皇甫曾</p><p style="text-indent:0em" class="lg-abnormal"><div class='lg-row'>春山唯<span class='note-inline'>(一作臨)</span>一室獨坐草蔞蔞身寂心成道花閑<span class='note-inline'>(一作朋)</span>鳥自啼細泉松徑裏返景竹林西晚與門人別依依出虎豀</div>
</p></div>
<div class='div-other'><a id='mulu1391' />
<p class='h2'>冬日逢僧歸吳中</p><p class="byline">薛能</p><p style="text-indent:0em" class="lg-abnormal"><div class='lg-row'>去掃東林下間持未徧經為山低鑿牖容月廣開庭舊業雲千里生涯水一缾還應覓新句看雪倚禪扄</div>
</p></div>
<div class='div-other'><a id='mulu1392' />
<p class='h2'>夏景無事因懷章來二上人</p><p class="byline">皮日休</p><p style="text-indent:0em" class="lg-abnormal"><div class='lg-row'>澹景微陰正送梅幽人逃暑癭楠杯水花移得和魚子山蕨妝時帶竹胎嘯館大都偏見月醉鄉終竟不聞雷更無一事唯留客却被高僧怕不來</div>
</p><p style="text-indent:0em" class="lg-abnormal"><div class='lg-row'>佳樹盤珊枕草堂此中隨分亦閒忙平鋪竹簟尋琹譜靜掃烟窗著藥方幽鳥見貧留好語白蓮知臥送清香從今有計消閒日更為支公置一床</div>
</p></div>
<div class='div-other'><a id='mulu1393' />
<p class='h2'>奉和次韻</p><p class="byline">陸龜蒙</p><p style="text-indent:0em" class="lg-abnormal"><div class='lg-row'>簷外青陽有二梅折來堪下凍醪杯<span class='note-inline'>(離騷注云盛夏以醇酒置氷上)</span>高杉自欲生龍腦小弁誰能寄庶胎麗事肯教饒沈謝談微何必減宗雷還聞擬結東林社爭奈淵明醉不來</div>
</p><p style="text-indent:0em" class="lg-abnormal"><div class='lg-row'>忽憶高僧坐夏堂厭泉聲閙笑雲忙山重海澹懷中印月冷風微宿上方病後書求嵩少藥㝎廻衣染貝多香何時更問逍遙義<span class='note-inline'>(道林有逍遙遊別義)</span>五粒松陰半石牀</div>
</p></div>
<div class='div-other'><a id='mulu1394' />
<p class='h2'>題支山南峯僧</p><p class="byline">皮日休</p><p style="text-indent:0em" class="lg-abnormal"><div class='lg-row'>雲侵壞衲重偎肩不下南峯不記年池裏羣魚曾受戒林間孤鶴欲叅禪雞頭竹上開危徑鴨腳花中擿廢泉無限吳都堪賞事何如來此看師眠</div>
</p></div>
<div class='div-other'><a id='mulu1395' />
<p class='h2'>奉和次韻</p><p class="byline">陸龜蒙</p><p style="text-indent:0em" class="lg-abnormal"><div class='lg-row'>眉毫霜細欲垂肩自說初棲海嶽平萬壑煙霞秋後到一杯風雨風雨夜深禪時翻貝葉添新藏閒插松枝護小泉好是清冬無外事匡牀齋罷向陽眠</div>
</p></div>
<div class='div-other'><a id='mulu1396' />
<p class='h2'>寄貫休上人</p><p class="byline">釋修睦</p><p style="text-indent:0em" class="lg-abnormal"><div class='lg-row'>常語亦關詩常流安得知楚郊來未久吳地住多時立月無人近歸林有鶴隨所居渾不遠相識偶然違</div>
</p></div>
<div class='div-other'><a id='mulu1397' />
<p class='h2'>送蜀僧</p><p class="byline">釋清塞</p><p style="text-indent:0em" class="lg-abnormal"><div class='lg-row'>萬里獨行無弟子惟齎笻竹與檀龕看經更向吳中老應是山川似劍南</div>
</p></div>
<div class='div-other'><a id='mulu1398' />
<p class='h2'>送維諒上人歸洞庭</p><p class="byline">釋皎然</p><p style="text-indent:0em" class="lg-abnormal"><div class='lg-row'>從來湖上勝人間遠愛浮雲獨自還孤月空天見心地寥寥一水鏡中山</div>
</p></div>
<div class='div-other'><a id='mulu1399' />
<p class='h2'>送僧歸洞庭</p><p class="byline">[(厂@((既-旡)-日+口))*頁]非熊</p><p style="text-indent:0em" class="lg-abnormal"><div class='lg-row'>江山開萬里歸去指何峯未入連雲寺先齋越浪鐘風香回棧橘秋色出菴松若救吳人病須降震澤龍</div>
</p></div>
<div class='div-other'><a id='mulu1400' />
<p class='h2'>別洞庭維諒上人</p><p class="byline">釋皎然</p><p style="text-indent:0em" class="lg-abnormal"><div class='lg-row'>白雲關我不關他此物留君情最多　看春風生橘樹歸心不怕洞庭波</div>
</p></div>
<div class='div-other'><a id='mulu1401' />
<p class='h2'>送元晝上人歸蘓州兼寄張厚二首</p><p class="byline">許渾</p><p style="text-indent:0em" class="lg-abnormal"><div class='lg-row'>二年無事客吳鄉南陌春園碧草長共醉八門迴畵舸獨還三徑掩書堂前山雨過池塘滿水院秋歸枕蕈凉經歲別離心自苦何堪黃葉落清漳</div>
</p><p style="text-indent:0em" class="lg-abnormal"><div class='lg-row'>自卜閒居荊水幽<span class='note-inline'>(一作頭)</span>感時傷別思悠悠一尊酒[書-曰+皿]青山莫千<span class='note-inline'>(一作萬)</span>里書回碧樹秋深巷久貧知<span class='note-inline'>(一作長)</span>小詩多病尚<span class='note-inline'>(一作也)</span>風流晝公此去應相問為說沾巾<span class='note-inline'>(一作衣)</span>憶舊遊<span class='note-inline'>(此首要錄在前)</span></div>
</p></div>
<div class='div-xu'><a id='mulu1402' />
<p class='h2'>朝賢送定惠大師詩序</p><p class="byline">范仲淹</p><p>某與姑蘇郡一日有吳僧定惠大師宗秀者發龍山渡松江駐錫于門出致政侍郎安定公本道計使太原公二書偕曰師徃無他有朝中送行詩請為序引以示方來爾某既不得謝乃叩其端師自言生不血茹七歲持佛事隱于靈巖多歷多所晚歲游名公之門然亦未嘗及利天聖中大丞相東平公清河公憐其舊奏賜紫方袍號定惠乃告歸故山又以詩寵之既而薦紳先生咸有贈章將勒堅珉期於不墜<span class='note-inline'>(某)</span>感其說志其事且知上人之隱盛於吾儒之隱遠矣士有氣吞芝蘭才　風雲精貫</p>
<p>天人神馳於古今燭活亂興亡之機席法度教化之倫道通巖廊跡墜林壑遺沒於麋庶之羣者眾矣如近代之陸龜蒙陳陶今朝雍丘邢敦錢唐林逋或執節堅介或放詞雅遠皆四方之聞人奈何道未信於三公名不熟於天子及其[(冰-水+〡)*ㄆ]遺文旌隱志而始其難得斯天下義士為之長太息矣豈如金僊之流而人懷慕謝絕堂構長揖軒冕來則談空實相號天人師去則指霞嶺嘯風林天子有賜三公有贈斯以見上人之隱盛於吾人之隱遠矣必也均是光輝以及考槃之際則聖朝無負於隱君子也矧將有取焉子夏曰主文而譎諫盖風人之職也序詩者敢有二事時景祐二年五月八日尚書員外郎充天章閣待制范某序</p>
</div>
<div class='div-other'><a id='mulu1403' />
<p class='h2'>送真元二上人歸吳中</p><p class="byline">范仲淹</p><p style="text-indent:0em" class="lg-abnormal"><div class='lg-row'>歸心不可奪千里故園春及見市朝事却思江海人煙波方得伴松月㝎為隣願結虎溪社休休老此身</div>
</p></div>
<div class='div-other'><a id='mulu1404' />
<p class='h2'>寄瑞光圓焒禪師</p><p class="byline">富弼</p><p style="text-indent:0em" class="lg-abnormal"><div class='lg-row'>因見顒師悟入深夤緣傳得老師心東南漫說江山遠目對靈光與玅音</div>
</p></div>
<div class='div-other'><a id='mulu1405' />
<p class='h2'>僧可真東歸因謁范蘇州<span class='note-inline'>(仲淹)</span></p><p class="byline">梅堯臣</p><p style="text-indent:0em" class="lg-abnormal"><div class='lg-row'>姑蘇臺畔去雲壑付清機野策過寒水山童護衲衣松門正投宿竹笠帶餘暉誰愛杼山句使君應姓韋</div>
</p></div>
<div class='div-other'><a id='mulu1406' />
<p class='h2'>茂芝上人歸姑蘇</p><p style="text-indent:0em" class="lg-abnormal"><div class='lg-row'>身衣竺乾服手援犧氏琹繁聲不願奏古意一何沷晏景託孤艇倦飛還舊林闔閭城下寺幾里認鐘音</div>
</p></div>
<div class='div-other'><a id='mulu1407' />
<p class='h2'>贈月上人彈琴</p><p style="text-indent:0em" class="lg-abnormal"><div class='lg-row'>人間溪上橫刳木素琴寒倚一枝玉吳王城畔鏁深房月下空彈孤雁曲</div>
</p></div>
<div class='div-other'><a id='mulu1408' />
<p class='h2'>送志來上人徃姑蘇謁元曺</p><p style="text-indent:0em" class="lg-abnormal"><div class='lg-row'>折取東橋[梆-丰+夕]青〃向故人欲知問館處要識舊溪春旋洒銅缾水休霑野塵吳門逢隱者必是漢名臣</div>
</p></div>
<div class='div-other'><a id='mulu1409' />
<p class='h2'>送僧惠思</p><p style="text-indent:0em" class="lg-abnormal"><div class='lg-row'>大車高馬塵塞軌弄石洗泉人不喜慨然擺落還吳都歸心功於弦上矢強弩發復開矢徃不可迴常應笑鸞子時能海邊來</div>
</p></div>
<div class='div-other'><a id='mulu1410' />
<p class='h2'>送良玉上人還崑山</p><p style="text-indent:0em" class="lg-abnormal"><div class='lg-row'>來衣茶色袍歸變椹色服孤舟洞庭去落日松江宿水煙晦琹徵山月上巖屋野童遙相迎風葉鳴橡槲</div>
</p></div>
<div class='div-other'><a id='mulu1411' />
<p class='h2'>寄守堅覺初二僧</p><p class="byline">蘇子美</p><p style="text-indent:0em" class="lg-abnormal"><div class='lg-row'>曾攜舊書卷來宿古禪林方外求知性詩中得賞音爐開山夜靜門掩雪天陰机上一寒硯燈前三苦吟韻強顏汗落句切鬢絲侵玉就還重琢河竆更遠尋穴爭探乳虎沙獨楝良金字穩天星轉萹終海月沉唱酬周紀錄得失暗規箴木鐸不狥路薰風難和琹半生誰引手中道比分襟分野三吳濶年華二紀深師方傳祖印我欲謝<span class='note-inline'>(朝)</span>簮嶺外煙嵐地湖邊雲水心情悰張翰膾夢想陸機禽松下莓苔石何年重訪臨</div>
</p></div>
<div class='div-other'><a id='mulu1412' />
<p class='h2'>贈草庵禪師</p><p class="byline">王禹偁</p><p style="text-indent:0em" class="lg-abnormal"><div class='lg-row'>陽山山下草庵深<span class='note-inline'>(陽山一名餘杭)</span>寐寐香燈對遠岑莫怪相看總無語坐禪為政一般心</div>
</p></div>
<div class='div-other'><a id='mulu1413' />
<p class='h2'>酬處才上人</p><p>我聞三代淳且質華人熙熙誰信佛茹蔬剃髮在西戎胡法不散干華風周家子孫何不肖奢淫惛亂隳王道秦皇漢帝又雜覇只以威刑取天下蒼生哀苦不自知從此中國思蠻夷無端更作金人夢萬里迎來萬民重為君為相猶歸依嗤嗤聾俗誰敢非若教却似周公時生民豈肯須披緇可憐嗷避征役半入金田不耕織君子之道動即竆亦有賢達藏其中上人來自九華山叩門遺我瓊瑤編錚錚五軸餘百萹定交仍以書為先書中不說經文中不言佛有心直欲興文物感師自遠來相親為師畫卦成同人出門无咎非羣分袈裟墨綬何足云<span class='note-inline'>(自注云時為長洲令)</span></p>
</div>
<div class='div-other'><a id='mulu1414' />
<p class='h2'>謝虎丘祖印相訪</p><p class="byline">朱長文</p><p style="text-indent:0em" class="lg-abnormal"><div class='lg-row'>支嶺高風遠抒山佳句稀雲巖有開士詩理到精㣲不知蓬舟隘未勌金鐶飛忘形任談笈敷袵評自非近師宣城老遠慕宣城韋我亦有吟癖古人思與歸願聞碧雲萹所得如珠璣漁樵未晚出乘興叩禪扉</div>
</p></div>
<div class='div-other'><a id='mulu1415' />
<p class='h2'>次韻虎丘祖印大師秋日懷寄</p><p style="text-indent:0em" class="lg-abnormal"><div class='lg-row'>不愛紛華愛寂寥松風竹月共蕭蕭因隨野鶴過三徑每對江鷗洗一瓢無復塵埃沾短褐尚思煙水泛歸橈道人肯與羲之友飛錫重來莫待招</div>
</p></div>
<div class='div-other'><a id='mulu1416' />
<p class='h2'>重九與子通遊虎丘謁祖印大師三首</p><p style="text-indent:0em" class="lg-abnormal"><div class='lg-row'>絕境良居少兩全椿笻莫倦到山巔清談已可㤀樽爼真樂何勞聽管往才子就題黃絹語高僧多諷碧雲萹孤舟欲去更回首天半樓臺生晚煙</div>
</p><p style="text-indent:0em" class="lg-abnormal"><div class='lg-row'>秋山寥曠景無涯執手憑欄到日斜地竦一丘容澗谷天低四面納雲霞凌風劇飲從吹帽多病忘情懶插花深<span class='corr'>羨</span>二難兄弟好共將嵓壑占為家</div>
</p><p style="text-indent:0em" class="lg-abnormal"><div class='lg-row'>浮世誰如金石堅吟鬚俄頃見皤然登山未免懷千古汎菊相期保百年方外逸民猶有傳人間高爵豈如仙良辰盛燕多遺蹟何似江南五柳賢</div>
</p></div>
<div class='div-other'><a id='mulu1417' />
<p class='h2'>彥和善談性理子文繼成偈句見要屬和謹次韻</p><p class="byline">朱長文</p><p style="text-indent:0em" class="lg-abnormal"><div class='lg-row'>萬法都明一瞬中可憐情膜久相蒙浮雲映月元非暗病眼生花本是空斷想求真猶未悟將心覔佛轉相攻誰能吸盡曹溪水莫負當年祖道東</div>
</p></div>
<div class='div-other'><a id='mulu1418' />
<p class='h2'>送虎丘然上人之雲居</p><p class="byline">晏殊</p><p style="text-indent:0em" class="lg-abnormal"><div class='lg-row'>佛意傳庭柏詩情掩暮雲遠從香積社來訪簡栖文擁衲行無著浮杯去不羣舊房歸掃霧蘭炷有餘薰</div>
</p></div>
<div class='div-other'><a id='mulu1419' />
<p class='h2'>同前</p><p class="byline">晏翹</p><p style="text-indent:0em" class="lg-abnormal"><div class='lg-row'>振錫來京　浩然歸思饒鷹房為客久冰衲厭塵飄去路聞賓雁征帆逐信潮長江浮　影香剎望霞標臘樹何年種池灰刼幾銷無因陪淨侶相送楚於搖</div>
</p></div>
<div class='div-other'><a id='mulu1420' />
<p class='h2'>同前</p><p class="byline">晏詹</p><p style="text-indent:0em" class="lg-abnormal"><div class='lg-row'>瓶錫隨緣入帝畿鷹房岑寂幾談微六和<span class='corr'>淨</span>侶多時別四眾叢林此日歸汴水乍欣浮桂棹洛塵深恐化田衣松齋却到苔侵戶宴坐真乘更息機</div>
</p></div>
<div class='div-other'><a id='mulu1421' />
<p class='h2'>虎丘雲巖寺初祖順禪師素高道業久提宗唱見示語錄以偈賛云</p><p class="byline">王隨</p><p style="text-indent:0em" class="lg-abnormal"><div class='lg-row'>虎丘實名山雲巖古禪寺奇哉順禪師出為傳法地遐集清<span class='corr'>淨</span>眾妙闡真如理玉振海潮音燈續祖佛旨廣宣不二教明揚第一義齋心閱至言醍醐味如是</div>
</p></div>
<div class='div-other'><a id='mulu1422' />
<p class='h2'>送慈公還虎丘</p><p class="byline">林逋</p><p style="text-indent:0em" class="lg-abnormal"><div class='lg-row'>子子歸檣五兩輕佛林禪石抱雲根單囊憩罷還微笑却是青山不出門</div>
</p><p><span class='note-inline'>(虎丘林壑多在寺垣之內)</span></p>
</div>
<div class='div-other'><a id='mulu1423' />
<p class='h2'>送昱師赴請姑蘇</p><p style="text-indent:0em" class="lg-abnormal"><div class='lg-row'>同載闔閭人衣囊赴㲲中新烟赤岸暝融雪太湖春鐘遠移齋後香遲上定身當知舉如意寶地雨花頻</div>
</p></div>
<div class='div-other'><a id='mulu1424' />
<p class='h2'>送僧之姑蘇</p><p style="text-indent:0em" class="lg-abnormal"><div class='lg-row'>被請閒門寺扁舟積水遙幾程衝臘雪一飯泊村橋岑色晴空映檀烟遠炊飄公台悉餘鎮講罷即相招</div>
</p></div>
<div class='div-other'><a id='mulu1425' />
<p class='h2'>智老歸平江</p><p class="byline">釋<span class='corr'>淨</span>端</p><p style="text-indent:0em" class="lg-abnormal"><div class='lg-row'>你住在城隍中我住在深山裡山深少人到不知你儂起你又不戀我我又不戀你他年白首忽相逢始知今日淡如水</div>
</p></div>
<div class='div-other'><a id='mulu1426' />
<p class='h2'>次韻定慧欽長老見寄八首</p><p class="byline">蘇軾</p><p style="margin-left:2em">蘇州定慧長老守欽使其徒卓契順來惠州問予安否且寄擬寒山十頌語有璨忍之通而詩無島可之寒吾甚嘉之為和八首</p>
<p style="text-indent:0em" class="lg-abnormal"><div class='lg-row'>左角看破楚南柯聞長藤鈎簾歸乳燕穴紙出癡蠅為鼠常留飯憐蛾不點燈崎嶇真可笑我是小乘僧</div>
</p><p style="text-indent:0em" class="lg-abnormal"><div class='lg-row'>鐵橋本無柱石樓豈有門舞空五色羽吠雲千歲根松花釀仙酒木容餽山飱我醉君且去陶云吾亦云</div>
</p><p style="text-indent:0em" class="lg-abnormal"><div class='lg-row'>羅浮高萬仞不看扶桑早默朱明洞玉池自生肥從來性坦率醉語漏天機相逢莫相問我不記吾誰</div>
</p><p style="text-indent:0em" class="lg-abnormal"><div class='lg-row'>幽人白骨觀大士甘露滅根塵各清淨心境兩奇絕真源未純熟習氣餘陋劣譬如已放鷹中夜時掣紲</div>
</p><p style="text-indent:0em" class="lg-abnormal"><div class='lg-row'>誰言竆巷士乃竊造化權所見皆我有安居受其全我作一篇書千古發爭端儒墨豈相殺予初本無言</div>
</p><p style="text-indent:0em" class="lg-abnormal"><div class='lg-row'>閒居蓄百毒救彼跛與肓依山作陶穴掩此暴骨橫區區効一溉豈能濟含<span class='note-inline'>(生)</span>力惡不已出時哉汝非爭少壯欲及物老閒餘此心微生山海間坐受瘴霧侵可憐鄧道士攝衣問呻吟覆舟帀私渡斷橋費千金</div>
</p><p style="text-indent:0em" class="lg-abnormal"><div class='lg-row'><span class='corr'>淨</span>名毗耶中玅喜恒河外初無徃來相二土同一在云何定慧師尚欠行腳債請判維摩憑一到東坡界</div>
</p><p style="text-indent:0em" class="lg-abnormal"><div class='lg-row'>僧卓持虎丘達老書來又出紙索予書屬對畧無以荅其意</div>
</p></div>
<div class='div-other'><a id='mulu1427' />
<p class='h2'>書小詩示之</p><p style="text-indent:0em" class="lg-abnormal"><div class='lg-row'>瓦盂錫杖布行纏風御冷冷意欲仙一片閒雲無倚著悠然吹墮野人邊</div>
</p></div>
<div class='div-other'><a id='mulu1428' />
<p class='h2'>送虎丘卓侍者</p><p style="text-indent:0em" class="lg-abnormal"><div class='lg-row'>多病身如寄長貧氣自華只將窮事業便當老生涯泥飲醉生纈挑鐙喜見花殷勤香火社問訊到毘耶</div>
</p><p style="text-indent:0em" class="lg-abnormal"><div class='lg-row'>禪客青鞵軟詩翁白帽斜驚回蝶栩栩喜聽鵲查查推戶風敲竹登牀雨散花匆匆一笑許隻履上青霞</div>
</p></div>
<div class='div-other'><a id='mulu1429' />
<p class='h2'>賛道者年八十五歲坐虎丘已三十臘矣與語久之迺歸用雪中韵</p><p class="byline">孫覿</p><p style="text-indent:0em" class="lg-abnormal"><div class='lg-row'>剡溪憶故人船回心不快茲遊仍訪舊徃躅吾已邁山中老比丘坐斷大千界殷勤問病惱跏趺頭衲葢不用立齊腰自脫宇宙隘即之一笑粲悠然六合外指點雪花飛問我作麼觧珍重出　去頓悟寒悲憊</div>
</p></div>
<div class='div-other'><a id='mulu1430' />
<p class='h2'>秋日陪幕中諸公泛舟遊虎丘而慈雲已退院漫成一篇</p><p style="text-indent:0em" class="lg-abnormal"><div class='lg-row'>相期到虎丘出郭始乘舟曠野雲山路平原水</div>
</p><p style="margin-left:20em">虞賓</p>
<p style="text-indent:0em" class="lg-abnormal"><div class='lg-row'>國秋客心還未喜木葉已先愁那得真僧在重交石點頭</div>
</p></div>
<div class='div-other'><a id='mulu1431' />
<p class='h2'>贈無擇老禪因觀稼</p><p class="byline">鄭霖</p><p style="text-indent:0em" class="lg-abnormal"><div class='lg-row'>兩年風雨為民愁那得偷閒物外遊誰謂秋鴻留爪甲吳儂一稔展眉頭</div>
</p><p style="text-indent:0em" class="lg-abnormal"><div class='lg-row'>每謁祠堂憩虎丘山僧煑茗雪花浮陸泉便作曹溪會引得清風話不休</div>
</p></div>
<div class='div-other'><a id='mulu1432' />
<p class='h2'>呈佛慧老師</p><p class="byline">裴良傑</p><p style="text-indent:0em" class="lg-abnormal"><div class='lg-row'>顧我江湖舊壯懷家林終是事塵埃登臨直到秋方好行樂只因山遠來劍石池邊須笑適花亭月下約徘徊自慚俗駕非名勝切恐山靈為勒回</div>
</p></div>
<div class='div-other'><a id='mulu1433' />
<p class='h2'>虎丘留題五絕上松源和尚</p><p class="byline">沈<span class='note-inline'>(運使)</span></p><p style="text-indent:0em" class="lg-abnormal"><div class='lg-row'>闔閭城畔玉池寒聞說當年淬劍看殺氣鐵花渾是妄却迷來者作真觀</div>
</p><p style="text-indent:0em" class="lg-abnormal"><div class='lg-row'>圓通大士水一滴普潤大地無有邊可奈井觀人不解只將名向此泓泉</div>
</p><p style="text-indent:0em" class="lg-abnormal"><div class='lg-row'>生公說法知何語底事能令石點頭物物萬殊同一性時人休執有情求</div>
</p><p style="text-indent:0em" class="lg-abnormal"><div class='lg-row'>東坡言語妙天下佳處揭名渾在詩彈壓山川有能事小吳軒上看龕碑</div>
</p><p style="text-indent:0em" class="lg-abnormal"><div class='lg-row'>松門石磴古伽藍臨濟兒孫話　　久嚮到來還不見虎丘今却是龍潭</div>
</p></div>
<div class='div-other'><a id='mulu1434' />
<p class='h2'>赴翠峯請別靈隱禪師</p><p class="byline">釋重顯</p><p style="text-indent:0em" class="lg-abnormal"><div class='lg-row'>臨行情緒懶開言提唱宗乘亦是閒珍重導師并海眾不勝依戀向靈山</div>
</p></div>
<div class='div-other'><a id='mulu1435' />
<p class='h2'>送德禪者丐平江</p><p class="byline">釋克文</p><p style="text-indent:0em" class="lg-abnormal"><div class='lg-row'>平流一沠東流穿過千門萬戶佛法大意今明自是時人不顧直到大海方休浩浩無今無古滔滔自有靈源亦似參禪大悟若也心地洞然正法眼藏發露何妨運出家珍所在觀機救度明年是日歸來不爾却依位住</div>
</p></div>
<div class='div-other'><a id='mulu1436' />
<p class='h2'>送慧恭先馳之平江</p><p class="byline">釋克勤</p><p style="text-indent:0em" class="lg-abnormal"><div class='lg-row'>一句單提越祖佛痛劄針錐竆徹骨出門便作師子兒敵勝驚羣資返擲平江古來豪俠窟去去先通個消息此行不作等閒人八面清風起衣祴</div>
</p></div>
<div class='div-other'><a id='mulu1437' />
<p class='h2'>清大師還姑蘇塔其師骨石弔之兼簡其弟</p><p class="byline">釋惠洪</p><p style="text-indent:0em" class="lg-abnormal"><div class='lg-row'>聞說高懷照雪霜道容一見自清凉今隨生死晦心月空使湖山藹德香故蚳不堪看竹籠凝塵那忍拂繩牀安門弟子真持遠獨為斯人未始亡</div>
</p></div>
<div class='div-other'><a id='mulu1438' />
<p class='h2'>覺印英禪老近朝旨許罷泗州塔下香火任退居巖壑從所乞也越艇兼程泛淮渡江曉夜南來者若有百騎迹後而追之其避塵緣而樂閒曠也茲過錫山訪予齋館靡遑道舊為情惘然馳此寄之</p><p class="byline">武夷居士陳軒</p><p style="text-indent:0em" class="lg-abnormal"><div class='lg-row'>十五年曾叩竹関鳳凰臺下楚江干別來歲月銷磨盡老去雲林會聚難擺脫<span class='corr'>羨</span>師如兔逸衰慵[(厂@((既-旡)-日+口))*頁]我似蛇盤竹篙量水百餘里每望南州費</div>
</p></div>
<div class='div-other'><a id='mulu1439' />
<p class='h2'>同致道謁覺印老禪分韻得虎字</p><p class="byline">葉夢得</p><p style="text-indent:0em" class="lg-abnormal"><div class='lg-row'>我從山中來更覔林下侶常憂雲水腳臨老涴塵土高堂老禪伯眉頰耀蓮宇號風一哮吼萬竅為吞吐乘高寄遠覽城郭遙可數長陂去渺漭積潦斷梅雨從容半日會解后平生語亂石拱槎枒重淵下深阻誰能望斗牛寶氣濯千古勿作李將軍彎弓徒飲羽</div>
</p></div>
<div class='div-other'><a id='mulu1440' />
<p class='h2'>得丘字</p><p class="byline">程俱</p><p style="text-indent:0em" class="lg-abnormal"><div class='lg-row'>四[(厂@((既-旡)-日+口))*頁]渺平野孤撑見林丘常疑湧地出倘復海所浮上有千人臺靈蹤想前修無情肯深義頑石亦點頭下有百尺淵神光千斗牛陰巖不見日草木皆先秋兩晉多達士東亭抑其流結廬遠車馬寄此山之幽一朝施白足棄去如毛輶矧伊棄下宿肯作賈胡留</div>
</p></div>
<div class='div-other'><a id='mulu1441' />
<p class='h2'>病中聞應菴歸作偈奉賀</p><p style="text-indent:0em" class="lg-abnormal"><div class='lg-row'>坐斷金輪第一峯千妖百怪自潛蹤年來又得真消息說道楊岐正脉通</div>
</p></div>
<div class='div-other'><a id='mulu1442' />
<p class='h2'>送密菴侍者歸省覲</p><p class="byline">釋應菴</p><p style="text-indent:0em" class="lg-abnormal"><div class='lg-row'>大徹投機句當陽廓頂門相從今四載徵詰洞無痕雖未分缽袋氣宇吞乹坤却把正法眼喚作破沙盆此行將省覲切忌便垛根吾未後一著待歸汝要遵</div>
</p></div>
<div class='div-other'><a id='mulu1443' />
<p class='h2'>虎丘一律呈玄機上人</p><p class="byline">葛逸</p><p style="text-indent:0em" class="lg-abnormal"><div class='lg-row'>樓觀倚雲端烟[(冰-水+〡)*ㄆ]陸海寬蒼厓留劍跡古木見龍蟠石逕青笞滑霜林木葉乾凭闌千里豁爽氣逼人寒</div>
</p></div>
<div class='div-other'><a id='mulu1444' />
<p class='h2'>遊虎丘二詩錄似仲微上人</p><p class="byline">富嚴</p><p style="text-indent:0em" class="lg-abnormal"><div class='lg-row'>繚繞禪聞鎻翠微遊人到此便㤀歸古今不盡春風恨一劍清泉浸落暉</div>
</p><p style="text-indent:0em" class="lg-abnormal"><div class='lg-row'>一別閶門去宦游劍池三十度經秋山童也作山僧老笑未休官<span class='corr'>已</span>白頭</div>
</p></div>
<div class='div-other'><a id='mulu1445' />
<p class='h2'>遊虎丘見瞎堂扁額有感</p><p class="byline">趙月泉</p><p style="text-indent:0em" class="lg-abnormal"><div class='lg-row'>入山認得本來蹤識破機関境界同水自東流山自秀因緣只在笑談中</div>
</p></div>
<div class='div-other'><a id='mulu1446' />
<p class='h2'>次韻</p><p class="byline">僧惟敬</p><p>月泉居士宿具正因秀挺王府該博古今施於文章政事之間人皆[監-皿+立]降世莫測料一日過雲岩遊忽覩寺扁瞎堂二字即書玅偈發揮本來面目一叚奇事信乎瑞應不凡則知東坡五祖戒衛王覺雲無疑矣補陀大士三十二處賣弄神通亦不出此虎丘惟敬未免饒舌以鑱諸石綴其後云淳祐壬寅良月望日智人隱顯豈無蹤形相殊道眼同柱石皇家與禪席行藏總不離其中</p>
</div>
<div class='div-other'><a id='mulu1447' />
<p class='h2'>辭史丞相</p><p class="byline">釋大鏡</p><p style="text-indent:0em" class="lg-abnormal"><div class='lg-row'>相君提我上天梯上得千層總是迷爭似虎丘安穩坐清風明月與心齊</div>
</p><p style="text-indent:0em" class="lg-abnormal"><div class='lg-row'>萬壽堂安三百眾諸方指為名利塲野人不敢擔頭入報德惟憑一炷香</div>
</p></div>
<div class='div-other'><a id='mulu1448' />
<p class='h2'><span class='note-inline'>(重出)</span>赴翠峯請靈隱禪師</p><p class="byline">釋重顯</p></div>
<div class='div-other'><a id='mulu1449' />
<p class='h2'>彭山贈貫之</p><p class="byline">胡宿</p><p style="text-indent:0em" class="lg-abnormal"><div class='lg-row'>影山隔重湖落日見孤塔揚舲入空曠烟樹散鵝鴨山中老癯仙萬頃纖芥納乘風落珠唾暝色遠相荅平生爾汝分磁鐵契<span class='corr'>已</span>狎萬緣一笑空箇處無剩法方舟過谷隱風雨寒霎霎黎明帶星歸尚及齋鼓踏臨期戒後會梅熟新秧插期我散縑楮莫㤀鷗盟歃</div>
</p></div>
<div class='div-other'><a id='mulu1450' />
<p class='h2'>送顯忠上人歸吳郡</p><p style="text-indent:0em" class="lg-abnormal"><div class='lg-row'>秋風隨處起振錫不留行却背嵩雲去迎看淮水生禪通少林默詩得杼山清幾夕巖窗下忘眠聽瀑聲</div>
</p></div>
<div class='div-other'><a id='mulu1451' />
<p class='h2'>寄妙觀創觀音院</p><p class="byline">郟亶</p><p style="text-indent:0em" class="lg-abnormal"><div class='lg-row'>竊聞搆新殿東畔建廊屋聖像已完布舍利應祈祝其餘雖未備想亦漸周足凡事在臻牢慎勿尚遄遠堂基不厭高磉窠須剩築間架莫求大却須擇良木椂角貴稠直欀拱要敦篤但得規模成不憂無人續五年縱未就十年亦未蹙今生不能了後世亦修復中庭要寬廣從舍須團簇堂前種杉檜方丈植慈竹冬青遶周遭夏初香馥郁</div>
</p></div>
<div class='div-other'><a id='mulu1452' />
<p class='h2'>贈僧</p><p class="byline">鄭思肖</p><p style="text-indent:0em" class="lg-abnormal"><div class='lg-row'>澹然無所著暫走世間塵羅漢來東土將軍現後身語香清淨法心若亂離春曾得拈花意縱橫變化新</div>
</p></div>
<div class='div-other'><a id='mulu1453' />
<p class='h2'>寄虎丘無擇和尚</p><p class="byline">釋欽雪巖</p><p style="text-indent:0em" class="lg-abnormal"><div class='lg-row'>虎丘山上塔巍巍影子因何却倒垂我更望師將此意說教千里外人知</div>
</p></div>
<div class='div-other'><a id='mulu1454' />
<p class='h2'>寄虎丘僧</p><p style="text-indent:0em" class="lg-abnormal"><div class='lg-row'>一方明月可中庭塔影稜稜夜氣清總是虎丘常住物莫將容易作人情</div>
</p></div>
<div class='div-other'><a id='mulu1455' />
<p class='h2'>劍池一首寄雲巖月堂師</p><p class="byline">徐琰</p><p style="text-indent:0em" class="lg-abnormal"><div class='lg-row'>海湧孤峯矗大荒魚腸盤郢殉吳王蛟龍入地終飛出霹靂分厓下取將金氣有靈騰上界碧波無底湛東洋人間利器於斯盡辛苦朱雲請上方</div>
</p></div>
<div class='div-other'><a id='mulu1456' />
<p class='h2'>再用前韻荅月堂</p><p style="text-indent:0em" class="lg-abnormal"><div class='lg-row'>千載闔閭丘墓荒寶坊留得奉空王石頭自點無人使塔影誰翻有物將優缽曇花紛爛熳華嚴性海極汪洋一輪明月山堂寂散作寒光徧十方</div>
</p></div>
<div class='div-other'><a id='mulu1457' />
<p class='h2'>寄虎丘東州禪師</p><p class="byline">袁桷</p><p style="margin-left:0em;text-indent:2em">虎丘三　年精神霄漢鶻張拳　當范處　　　語到　　難續絃路　兩岐還有泣溪流一滴竟無傳雙崖古木蒼藤罥時有子規啼徹天</p>
</div>
<div class='div-other'><a id='mulu1458' />
<p class='h2'>早春將祗召北上過謁東州師有墨蘭之供睡起得詩見意</p><p class="byline">柳貫</p><p style="text-indent:0em" class="lg-abnormal"><div class='lg-row'>此寺山門古游雲倒壑青早鶯才一轉春騎不多停草作勾萌漸松留偃葢形凭高覽時物午夢正亭</div>
</p><p style="text-indent:0em" class="lg-abnormal"><div class='lg-row'>撫物[(冰-水+〡)*ㄆ]玄覽開軒納翠微聽深聞石語擎重覺山飛雲變方昏景林藏未夕霏道人有行役曷曰卸征衣</div>
</p><p style="text-indent:0em" class="lg-abnormal"><div class='lg-row'>發墨楞伽室幽蘭為我開欲依雲水住直過劍池來井味偏宜茗年光早褪梅生公招客隱催挽犢車迴</div>
</p></div>
<div class='div-other'><a id='mulu1459' />
<p class='h2'>和[梆-丰+夕]道傳三首</p><p class="byline">流兼善</p><p style="text-indent:0em" class="lg-abnormal"><div class='lg-row'>松濤翻雪冷山色照雲青巨石千人坐荒池一鑑停花垂天象供木臥水龍形楚客登臨倦幽懷月滿亭</div>
</p><p style="text-indent:0em" class="lg-abnormal"><div class='lg-row'>雨露均清化星辰近紫微層巒如翠織紺宇見翬飛天籟笙音細僧談玉屑霏勝遊竆暇日樸簌舊塵衣</div>
</p><p style="text-indent:0em" class="lg-abnormal"><div class='lg-row'>丘壑僧多占畵圖天為開池寒龍欲去雲暝鶴初來劍水炊香粲臺花雨玉梅憑高宜一覽徤步日千迴</div>
</p></div>
<div class='div-other'><a id='mulu1460' />
<p class='h2'>次柳道傳三首</p><p class="byline">馬玉麟</p><p style="text-indent:0em" class="lg-abnormal"><div class='lg-row'>高城落日下樹湧半山青野鳥啼還歇溪雲散復停微官猶是客對此暫忘形為愛生公石移尊上小亭</div>
</p><p style="text-indent:0em" class="lg-abnormal"><div class='lg-row'>樓臺籠海色高樹動霏微栢子當軒落天花近錫飛過帆歸日暝啼鳥隔烟霏重憶香山老臨風一振衣</div>
</p><p style="text-indent:0em" class="lg-abnormal"><div class='lg-row'>古寺烟蘿外春深花正開高僧騎虎出童子獻珠來澗響風生樹池空月在梅幽尋殊未已五馬夜深回</div>
</p></div>
<div class='div-other'><a id='mulu1461' />
<p class='h2'>送東州藏主歸虎丘</p><p class="byline">南堂清欲</p><p style="text-indent:0em" class="lg-abnormal"><div class='lg-row'>經頭一字無翻譯文采全彰遍剎塵除却生公點頭石世間誰是賞音人</div>
</p></div>
<div class='div-other'><a id='mulu1462' />
<p class='h2'>次唐綦母潛韻贈閒白雲</p><p class="byline">趙孟頫</p><p style="text-indent:0em" class="lg-abnormal"><div class='lg-row'>聞說龍興寺多年未欵扉風林發松籟雨砌長苔衣殿古鐙光定房深磬韻微秋風動歸興一錫向空飛</div>
</p></div>
<div class='div-other'><a id='mulu1463' />
<p class='h2'>次韻</p><p class="byline">虞集</p><p style="text-indent:0em" class="lg-abnormal"><div class='lg-row'>凌空一錫歸幾日到禪扉野橘陰垂戶天花影上衣井牀春露<span class='corr'>淨</span>檐鐸午風微三藏都看遍相思夢欲飛</div>
</p><p style="text-indent:0em" class="lg-abnormal"><div class='lg-row'>歷歷唐朝寺松關幾易扉花交珠樹網苔長石人衣秋水依空<span class='corr'>淨</span>浮雲映日微白雲無所住此際亦歸飛</div>
</p></div>
<div class='div-other'><a id='mulu1464' />
<p class='h2'>寄閒白雲</p><p style="text-indent:0em" class="lg-abnormal"><div class='lg-row'>龍興寺裏白雲房不到予今二十霜橘柚向來垂屋重松筠此日過人長千函秘寶心源<span class='corr'>淨</span>百歲長齋齒頰香若念尚書舊行履三生石上莫忘[夕*即]</div>
</p></div>
<div class='div-other'><a id='mulu1465' />
<p class='h2'>平江開元雪牕光禪師訪予臨川山中其歸也予與賓客用一雨六月涼中宵大江滿分韻送之不足予為繼之而予分得一字</p><p style="text-indent:0em" class="lg-abnormal"><div class='lg-row'>積雪何處高蜀山最崷崒海東極孤絕目送斷鴻一徘徊桫欏樹宴坐但空室園果墮宿雨當晝從㝎出八月露水繁石缽滿華蜜相會豈無因分牀便深密</div>
</p></div>
<div class='div-other'><a id='mulu1466' />
<p class='h2'>送無可上人之虎丘</p><p style="text-indent:0em" class="lg-abnormal"><div class='lg-row'>生公昔講時聽者不起座虗空悉銷殞何由見人我名字誰與安說義話已墮尚自無亦無更問可不可不見天雨花誰能捨餘朵</div>
</p><p>奉陪悉學　魯仲原三君同登虎丘漫賦長句就　　居中</p>
</div>
<div class='div-other'><a id='mulu1467' />
<p class='h2'>長老</p><p class="byline">邾經</p><p style="text-indent:0em" class="lg-abnormal"><div class='lg-row'>虎丘山前新築城虎丘寺裡斷人行胡僧自識灰千刼蜀魄時飄淚一聲漸少松杉圍窣堵無多桃李過清明向來淞事誇全盛曾對春風詠太平</div>
</p></div>
<div class='div-other'><a id='mulu1468' />
<p class='h2'>次韻</p><p class="byline">呂敏</p><p style="text-indent:0em" class="lg-abnormal"><div class='lg-row'>山上樓臺山下城朱旗夾道少人行春風寂莫鷪花夢落日悲凉鼓角聲古塚金精來變幻天池劍影墮空明老僧趺坐忘塵慮石溜何煩恨不平</div>
</p></div>
<div class='div-other'><a id='mulu1469' />
<p class='h2'>次韻</p><p class="byline">曾朴</p><p style="text-indent:0em" class="lg-abnormal"><div class='lg-row'>闔閭塚上見新城無復游人載酒行山雉聴徑依墖影樹鴉爭食亂鐘聲劍池龍去泉空洌茶竈僧閒火獨明我欲投簪營小隱佛香終日祝昇平</div>
</p></div>
<div class='div-other'><a id='mulu1470' />
<p class='h2'>次韻</p><p class="byline">劉本原</p><p style="text-indent:0em" class="lg-abnormal"><div class='lg-row'>一春不到闔閭城花事闌珊却此行萬佛閣深留塔影小吳軒靜度鶯聲松林月暗山精泣石磴人稀燐火明野衲那知興廢事只將經卷了生平</div>
</p></div>
<div class='div-other'><a id='mulu1471' />
<p class='h2'>次韻</p><p class="byline">僧寧居中</p><p style="text-indent:0em" class="lg-abnormal"><div class='lg-row'>公餘聯騎入山城老衲追陪得散行短簿祠前看竹色小吳軒上聽松聲來游故苑春將莫歸去南樓月已明題徧新詩佳勝處定應商畧過天平</div>
</p></div>
<div class='div-other'><a id='mulu1472' />
<p class='h2'>至正二十年秋九月登虎丘寄椽郎姚君兼簡居中尊宿</p><p class="byline">沈欽</p><p style="text-indent:0em" class="lg-abnormal"><div class='lg-row'>天下盡戎馬勝槩空陳跡興來躡層顛長嘯百慮釋陳公樓生公石石頭猶記聽法時樓低劍影涵秋碧古木晻靄白曰昬魚龍蹴踏江島渾幽人八十號沙門悄然右袒坐樹根下視六合俯青雲龍兮魚兮何當分</div>
</p></div>
<div class='div-other'><a id='mulu1473' />
<p class='h2'>秋日遊虎丘賦五言律一首寄方丈居中上人</p><p class="byline">成廷珪</p><p style="text-indent:0em" class="lg-abnormal"><div class='lg-row'>黃葉樹登登嬉遊記昔曾到山疑是夢出寺却逢僧短簿荒祠酒生公舊塔燈留詩駭浮俗仙鬼也多能</div>
</p></div>
<div class='div-other'><a id='mulu1474' />
<p class='h2'>至元二十一年春三月二日同孫大雅張孟膚糜仲明登虎丘訪居中禪師不遇留題平遠堂</p><p>三月二日春憎華泛舟也　王珣家山中碧泉似醽醁岩下綠艸如袈裟荒墳無人見白虎新城有樹啼青鴉居中老禪不淂會空索劍池同煮茶</p>
</div>
<div class='div-other'><a id='mulu1475' />
<p class='h2'>虎丘古詩一首呈居中方丈</p><p class="byline">張紳</p><p style="text-indent:0em" class="lg-abnormal"><div class='lg-row'>闔閭埋骨處積壤為高丘銅池藏玉雁銀槨葬吳鈎精光化為虎落日來上遊至今劍池水月黑山鬼愁秦王按劍起六合朝諸侯怒斫山下石遺跡千年留我來感慨餘亦復探奇幽青春鬼題詩白日石點頭英雄今已死霸氣橫九州登高一悵望日莫大江流</div>
</p></div>
<div class='div-other'><a id='mulu1476' />
<p class='h2'>寄虎丘居中上人</p><p class="byline">陳秀民</p><p style="text-indent:0em" class="lg-abnormal"><div class='lg-row'>禪師有道素伏虎深池無底宜潛龍嗟嗟我輩那得此稽首稽首居中翁</div>
</p></div>
<div class='div-other'><a id='mulu1477' />
<p class='h2'>遊虎丘一律呈居翁和尚</p><p class="byline">僧曇祺</p><p style="text-indent:0em" class="lg-abnormal"><div class='lg-row'>嵌山高下列仙宮彷彿蓬萊異境同危閻出雲秪樹綠飛梁跨澗石闌紅生公說法石猶在吳年遺塋跡已空每憶吳門來弔古殘山剩水興無窮</div>
</p></div>
<div class='div-other'><a id='mulu1478' />
<p class='h2'>遊虎丘訪居中禪師</p><p class="byline">釋至諶</p><p style="text-indent:0em" class="lg-abnormal"><div class='lg-row'>憶過虎丘今十載重來此地叩禪扉春光淡　鳴幽鳥雲氣濛濛濕翠微山木自同巖石老劍池幾玩刼塵飛平生無限登臨意謾爾憑軒詠落暉</div>
</p></div>
<div class='div-other'><a id='mulu1479' />
<p class='h2'>寄虎丘居中長老</p><p class="byline">黃如海</p><p style="text-indent:0em" class="lg-abnormal"><div class='lg-row'>丁酉曾逢海湧峯中吳俯目隱豪雄楞伽室上一輪月千里清光耀甬東</div>
</p></div>
<div class='div-other'><a id='mulu1480' />
<p class='h2'>游虎丘訪居中禪師不遇坐平遠堂作詩寄之</p><p class="byline">杜禎</p><p style="text-indent:0em" class="lg-abnormal"><div class='lg-row'>此堂獨占高明境萬里平原指顧間不與市朝爭寵辱好將身世寄雲山</div>
</p></div>
<div class='div-other'><a id='mulu1481' />
<p class='h2'>寄虎丘居中禪師</p><p class="byline">焦愷</p><p style="text-indent:0em" class="lg-abnormal"><div class='lg-row'>憶別吳門外俄驚<span class='corr'>已</span>六年知君厭塵俗託意在林泉棊罷焚香坐詩成對竹眠雨餘山溜響夜靜鶴飛旋問法寧達理論虛不離禪何時訪幽跡談笑白雲邊</div>
</p></div>
<div class='div-other'><a id='mulu1482' />
<p class='h2'>寄虎丘居中上人</p><p class="byline">釋梵琦</p><p style="text-indent:0em" class="lg-abnormal"><div class='lg-row'>七十二峯橫碧波崢嶸不似虎丘多單提塞外將軍令誰敢當頭犯太阿</div>
</p></div>
<div class='div-other'><a id='mulu1483' />
<p class='h2'>至正丁酉冬督役城虎丘留連月餘賦詩八首錄呈居中禪師因雨妨工過小吳軒偶成</p><p style="text-indent:0em" class="lg-abnormal"><div class='lg-row'>白髮趨公役驅馳上虎丘空惟追舊賞無復紀清游紅葉自秋色青山慘莫愁凭軒凝佇久誰與話綢繆</div>
</p></div>
<div class='div-other'><a id='mulu1484' />
<p class='h2'>絕句</p><p style="text-indent:0em" class="lg-abnormal"><div class='lg-row'>捧檄趨功城虎丘因高據險互相繆湛盧一躍寒潭底夜半光芒射斗牛</div>
</p><p style="text-indent:0em" class="lg-abnormal"><div class='lg-row'>四疊新城遶澗隈劍池池上碧崔巍於菟夜吼山靈振仙鬼哀吟風雨來</div>
</p><p style="text-indent:0em" class="lg-abnormal"><div class='lg-row'>平林慘淡日沉西百萬城舂落杵齊努力相歌歌未徹回頭却<span class='corr'>羨</span>鳥歸棲</div>
</p><p style="text-indent:0em" class="lg-abnormal"><div class='lg-row'>公餘腰腳漸痿疲短簿祠前步屧遲手掬寒泉薦清酌坐令千古重懷思</div>
</p><p style="text-indent:0em" class="lg-abnormal"><div class='lg-row'>老我驅馳名利慯獨憐毛髮半蒼蒼愁顏不解令人喜空愧吟身六尺長</div>
</p></div>
<div class='div-other'><a id='mulu1485' />
<p class='h2'>過遠上人房</p><p style="text-indent:0em" class="lg-abnormal"><div class='lg-row'>終日經營不少休偶因退食憩禪幽東林許我盟蓮社底用攢眉為酒愁</div>
</p></div>
<div class='div-other'><a id='mulu1486' />
<p class='h2'>懷逢上人</p><p style="text-indent:0em" class="lg-abnormal"><div class='lg-row'>逢公只在劍池邊幾度相期煮澗泉愧我連宵清夢遠定知何日謝塵緣</div>
</p></div>
<div class='div-other'><a id='mulu1487' />
<p class='h2'>游虎丘呈龍門上人</p><p class="byline">劉天易</p><p style="text-indent:0em" class="lg-abnormal"><div class='lg-row'>中天突兀見浮圖地占東南勝槩殊春暖花深眠樸握月明林靜嘯於菟題詩仙鬼山為宅說法生公石作徒珍重龍門老尊宿禪門此際要匡扶</div>
</p></div>
<div class='div-other'><a id='mulu1488' />
<p class='h2'>寄虎丘逢上人</p><p class="byline">釋至諶</p><p style="text-indent:0em" class="lg-abnormal"><div class='lg-row'>短簿祠前客才華老更成題詩臨劍閣把酒對江城雪乳香初泛氷絲韻轉清空山坐相憶寒月到牕明</div>
</p></div>
<div class='div-other'><a id='mulu1489' />
<p class='h2'>送本空維那歸虎丘</p><p class="byline">永嘉文信</p><p style="text-indent:0em" class="lg-abnormal"><div class='lg-row'>人間列剎成刼灰東吳叢席蒙塵埃山頭劍氣夜還起洞裡桃花春自開水遠蒹葭風力壯天寒鴻雁角聲哀曾看石壁題詩句為問鬼僊安在哉</div>
</p></div>
<div class='div-other'><a id='mulu1490' />
<p class='h2'>送寧上人歸吳中</p><p class="byline">黃潛</p><p style="text-indent:0em" class="lg-abnormal"><div class='lg-row'>我如雲閒鶴久厭雕籠養子如海上鷗初不嬰世網胡為逐吾軰飲啄勞俯仰得無坐書癡遂爾生技癢欲於一毫端而現諸萬象重雲連夏秋雨點大如掌三州成巨浸百水猶怒長倉忙揖我去風蒲映飛槳有形天地間浮萍依浩蕩向也本非來今焉亦非徃臨岐將何贈詩境方渺莾幸子頗聦明莫作離別想</div>
</p></div>
<div class='div-other'><a id='mulu1491' />
<p class='h2'>陽山昱上人訪予吳門寓舍求為湘竹詩予辭以未見竹上人不遠六十里自山中舁其竹而來好事有如此者欣然為賦長句</p><p class="byline">黃溍</p><p style="text-indent:0em" class="lg-abnormal"><div class='lg-row'>道人來自陽山麓手携舊種千竿竹小裁方斛不盈尺中有瀟湘江一曲未信天工能尔奇不知地脉從誰縮晴窓翛翛散煙霧眼底森然立羣玉豈期我乃累此君蒙犯風埃走塵俗故山方遠重愁絕新句未成慙迫促黃岡之產大中椽政用材美刳其腹願言保此終天年歲莫山中伴幽獨</div>
</p></div>
<div class='div-other'><a id='mulu1492' />
<p class='h2'>洞庭謠送嘉則堂住水月</p><p class="byline">釋智及</p><p style="text-indent:0em" class="lg-abnormal"><div class='lg-row'>東洞庭西洞庭下瞰太湖三萬六千頃白波之浩渺上矗奇峯七十二朵秀色之空青金剎星羅焯雲漢林屋路窅通滄溟盧公石屏凜生面尚想叱咤生風霆更憐慈受樂幽隱樹林水鳥共演玅法談真乘耀古輝今誇二老俯仰有誰同此道水月光中得異才善舞不妨塲地小清<span class='corr'>淨</span>之身廣長舌坐斷湖山熾然說水天無際月孤圓一切水月一月攝楊岐乍住空四壁辛苦哉田博飯喫風月單丁儼千眾百世高風動寥泬復先德之真規掃末流之塵跡插一莖草現璚樓玉殿未稱全提布縵天網打衝浪錦鱗不勞餘力流芳天瑞挺孫枝臨濟未是白拈賊</div>
</p></div>
<div class='div-other'><a id='mulu1493' />
<p class='h2'>送震藏主歸吳兼東萬壽行中法兄次全室韻</p><p class="byline">釋智及</p><p style="text-indent:0em" class="lg-abnormal"><div class='lg-row'>七穿八穴毗盧藏不住十玄并六相五千餘卷錯流傳說性說心皆影響拈花㣲笑本無旨冷暖自知魚飲水二三四七謾相承上大人兮丘乙己我昔叨居慧日峯當塲蹴踏多龍象子方年少擅英俊力探此道甞游從老我衰殘非舊日喜子龍河扣全室全室當今大法王為人只箇龜毛拂頂門有眼分邪正塞却耳根休聽瑩凌滅威風忤逆兒佛祖天魔隨號令北山與我同心曲白紙不勞馳片幅為言早晚定南還相看糞火煨黃獨</div>
</p></div>
<div class='div-other'><a id='mulu1494' />
<p class='h2'>悟藏主職滿還吳</p><p style="text-indent:0em" class="lg-abnormal"><div class='lg-row'>今古何曾有悟迷南屏懶把布毛吹山青雲白光明藏鵲噪鴉鳴小豔詩十里平湖秋澹澹三吳歸路忝離離莫嫌送別無分付又是重安眼上眉</div>
</p></div>
<div class='div-other'><a id='mulu1495' />
<p class='h2'>寶藏主還吳江</p><p style="text-indent:0em" class="lg-abnormal"><div class='lg-row'>法王大寶秘形山覿面當機要見難紙襖鈔來渾是錯柴片颺下太無端神駒墮地萬里志彩鳳衝霄五色翰少室宗綱方觧紐未容高臥曲江千</div>
</p></div>
<div class='div-other'><a id='mulu1496' />
<p class='h2'>彝藏主職滿還承天次剛中禪師韻</p><p style="text-indent:0em" class="lg-abnormal"><div class='lg-row'>一氣轉一大藏教回頭故國是夫差驚羣喜見英靈漢圓相休呈老作家手面生機擒虎兕頂門正眼辯龍蛇樷林秋晚看昂枿徧界開敷五葉花</div>
</p></div>
<div class='div-other'><a id='mulu1497' />
<p class='h2'>慧侍者歸吳門</p><p style="text-indent:0em" class="lg-abnormal"><div class='lg-row'>侍者參得禪了也戴角於菟插翅飛笑倒生公點頭石合傳隆祖袒肩衣論功何啻超乹慧唱道還看顯大機莫把閒情憐老叔長江好泛鐵船歸</div>
</p></div>
<div class='div-other'><a id='mulu1498' />
<p class='h2'>寄大慈學古庭講主<span class='note-inline'>(時無量壽院四十行人同聲華嚴古庭主席)</span></p><p class="byline">釋智及</p><p>稽首華嚴大法王萬行因華嚴果德破一㣲塵出大經大慈法力難思議諦觀法界諸有情如來智慧悉圓滿妄想執著成倒迷如六經卷藏一塵種種譬喻廣演說方便善巧力開示誓令小大咸悟入同入毗盧華藏海毘盧藏海無有邊功德勝妙亦無量體用全彰大方廣實無名相而可得八萬四千諸法門由茲建立所分別一法若有墮凡夫萬法若無失真境法王稱性熾然說終始未甞設一字法身大士四十位聞所聞盡曾不聞方當聞說寐滅時徹證華嚴真法界乃知出息與入息常轉如是大經卷異口一音僉讀誦一即是多多即一徑山說偈徒賛歎大慈法力讚莫及善哉無量壽道塲金碧莊嚴勝無比阿蘭若法菩提塲睹史夜摩靡差別七處九會即如今一念三世悉平等前佛後佛等一佛前身後身同一身稽首法王世希有如佛出世普饒益願言世主千萬壽金輪法輪永同轉住行向地諸上人世出世間同法會</p>
</div>
<div class='div-other'><a id='mulu1499' />
<p class='h2'>次韻寄行中法兄</p><p class="byline">釋智及</p><p style="text-indent:0em" class="lg-abnormal"><div class='lg-row'>幢蓋東游駐北山青鞵同踏蘚痕斑十年不見風塵隔幾度空懷信息還猛虎口中撑玉著狻猊頷下觧金環剎竿倒却誰扶起爭<span class='corr'>羨</span>拈花獨破顏</div>
</p></div>
<div class='div-other'><a id='mulu1500' />
<p class='h2'>寄洞庭羅漢琛頑石書記<span class='note-inline'>(時居祖憂)</span></p><p style="text-indent:0em" class="lg-abnormal"><div class='lg-row'>秋風木葉洞庭波愁殺山中諾詎那恩愛盡時煩惱盡好攜缾錫出煙蘿</div>
</p></div>
<div class='div-other'><a id='mulu1501' />
<p class='h2'>荅訓書記兼東師林立卓峯</p><p style="text-indent:0em" class="lg-abnormal"><div class='lg-row'>撒土猶能更撒沙難兄難弟喜通家咬人師子全牙爪逐虎韓盧曳尾巴月下守株空待兔棒頭打草要驚蛇頹綱力振看能事種豆何妨得稻麻</div>
</p></div>
<div class='div-other'><a id='mulu1502' />
<p class='h2'>荅普濟元恕法兄</p><p style="text-indent:0em" class="lg-abnormal"><div class='lg-row'>機鋒抹過睦州蹤幢蓋行看上五峯花偈寄來春尚早蘿窗披翫雪初融樓臺突兀吳江上瓦礫從衡徑塢中裁謝莫嫌成懶慢弟兄千里本同風</div>
</p></div>
<div class='div-other'><a id='mulu1503' />
<p class='h2'>次韻荅寄昭明才無學藏主</p><p style="text-indent:0em" class="lg-abnormal"><div class='lg-row'>錦峯山下千年寺橫翠堂中一老身晝夜心源常湛寂氷霜戒檢獨清新彌陀現在忘形友慈氏當來入幕賓願與趙州同甲子裹茶聊寄雨前春</div>
</p></div>
<div class='div-other'><a id='mulu1504' />
<p class='h2'>答前開元方崖法兄二首</p><p style="text-indent:0em" class="lg-abnormal"><div class='lg-row'>宗教人才繫重輕弟兄垂老益關情徒勞剎說仍塵說盡把風聲祚雨聲勇退曾聞法雲本高閒誰似覺天清尚期末路叅玄士悉使歸家罷問程</div>
</p><p style="text-indent:0em" class="lg-abnormal"><div class='lg-row'>秋晚叢林委地空菴居小小不雷同單提獨弄三江上萬別千差一照中船子清風來夾嶠馬師異類得龐公遙知緇白交參處入夜高燒蠟炬紅</div>
</p></div>
<div class='div-other'><a id='mulu1505' />
<p class='h2'>次韻荅寄佑啟宗二首</p><p style="text-indent:0em" class="lg-abnormal"><div class='lg-row'>麗藻天垂五色雲龍河倦客思紛紛永嘉一宿曹溪室智者兼修止觀門今古間生人物異教禪同仰法王尊放開佛手伸驢腳任使諸方謾度論</div>
</p><p style="text-indent:0em" class="lg-abnormal"><div class='lg-row'>風標濟濟出羣才目眎雲霄臥草萊未許知心排闥起肯因傳語下山來陰凉大樹元無種般若靈苗信有荄爭頌楚材須晉用只應僧佑眾中魁</div>
</p></div>
<div class='div-other'><a id='mulu1506' />
<p class='h2'>退歸海雲受業謝祥止菴過訪次韻</p><p class="byline">釋智及</p><p style="text-indent:0em" class="lg-abnormal"><div class='lg-row'>散席歸休愧老蒼匡徒行道任諸方百年幻寄依雲麓午夜傳衣憶碓坊笋蕨時挑殊有味松杉手植已成行春風短䇿勞相過活計多盧為舉揚</div>
</p></div>
<div class='div-other'><a id='mulu1507' />
<p class='h2'>答謝前虎丘行中法兄過訪</p><p style="text-indent:0em" class="lg-abnormal"><div class='lg-row'>忽報雲巖老漢歸秋風瀆水片帆飛衝霄鐵鳳離金網戴角於菟出翠微勇退急流今古少相看白髮弟兄稀願同寶掌千年壽五髻峰頭一振衣</div>
</p></div>
<div class='div-other'><a id='mulu1508' />
<p class='h2'>次韻示萬壽因藏主</p><p style="text-indent:0em" class="lg-abnormal"><div class='lg-row'>本來平等沒疎親學道應須達正因只為眾生迷寶藏直教大覺棄金輪北山密付刀頭蜜西麓全提眼裡塵石火電光猶是鈍當機無我亦無人</div>
</p></div>
<div class='div-other'><a id='mulu1509' />
<p class='h2'>招衍懺首掌記</p><p style="text-indent:0em" class="lg-abnormal"><div class='lg-row'>二月東吳浩蕩春青天時雨講花新縵縵教網周沙界透脫須還是錦鱗</div>
</p><p style="text-indent:0em" class="lg-abnormal"><div class='lg-row'><span class='corr'>罪</span>性元空懺亦非一心三觀渉離㣲太虛為紙須彌筆倒用橫拈最上機</div>
</p></div>
<div class='div-other'><a id='mulu1510' />
<p class='h2'>悼開元方崖法兄</p><p class="byline">釋智及</p><p style="text-indent:0em" class="lg-abnormal"><div class='lg-row'>丁<span class='corr'>巳</span>十月十六日開元老漢入泥洹信腳踏翻浮佛閣全身抹過聽秋軒眾人索偈聊書偈至道離言豈有言七十一年無罣礙話行東土與西乹</div>
</p><p style="text-indent:0em" class="lg-abnormal"><div class='lg-row'>老禪遷化荊溪寺物物全彰淨法身蛻角泥牛耕碧落懷胎玉兔滾紅塵雙趺示相機雖玅一曲無生調轉新大寂定門來又去曇花重現少林春</div>
</p></div>
<div class='div-other'><a id='mulu1511' />
<p class='h2'>次韻寄開元方崖禪師</p><p class="byline">釋克新</p><p style="text-indent:0em" class="lg-abnormal"><div class='lg-row'>我家黃髮大中郎文采多應雨露藏弟子鳳皇吟總好故人蝴蝶夢何長清秋葉覆臺前石白晝花深竹裡林著處都緣龍象繞綠陰猿鶴識天香</div>
</p></div>
<div class='div-other'><a id='mulu1512' />
<p class='h2'>思洞庭寄承天覺菴老師</p><p class="byline">釋行端</p><p style="text-indent:0em" class="lg-abnormal"><div class='lg-row'>煙蒼蒼濤茫茫洞庭遙遙天一方上有七十二朵之青芙容下有三萬六千頃之白銀漿中有美人兮佩服金鴛鴦游龍車明月璫直與造化叅翱翔憶天風吹我登其堂飲我以金英八月之沆瀣食我以崑丘五色之琳琅換爾精髓滌爾肝腸灑然心地常清凉非獨可以[耳*少]四極輕八荒抑且可以老萬古凋三光久不見兮空慨慷久不見兮空慨慷</div>
</p></div>
<div class='div-other'><a id='mulu1513' />
<p class='h2'>悼定慧大方</p><p class="byline">了菴</p><p style="text-indent:0em" class="lg-abnormal"><div class='lg-row'>佛日西傾不奈何奮身揮起魯陽戈向來入室操戈者火後爭[(冰-水+〡)*ㄆ]設利羅</div>
</p><p style="text-indent:0em" class="lg-abnormal"><div class='lg-row'>彩鳳翻空出盛時金烏燥破五須彌全身跳入火中浴後世無勞問髓皮</div>
</p><p style="text-indent:0em" class="lg-abnormal"><div class='lg-row'>吾衰不復夢周公公識吾衰豈夢中勝熱高風冠今古硯池無底火燒空</div>
</p><p style="text-indent:0em" class="lg-abnormal"><div class='lg-row'>善惡由來只兩岐閉眸作夜亦奚為鄭公茟力堪扛鼎來寫禪師活化碑</div>
</p><p><span class='note-inline'>(按鄭明德所撰銘其墨云云述師火化事別錄入襲燈篇)</span></p>
</div>
<div class='div-other'><a id='mulu1514' />
<p class='h2'>訪翠微上人</p><p class="byline">郟僑</p><p style="text-indent:0em" class="lg-abnormal"><div class='lg-row'>行客倦奔馳尋師到翠㣲相看無俗語一笑任天機曲沼澹寒玉橫山鏁落暉情根枯未得愛此幾忘歸</div>
</p></div>
<div class='div-other'><a id='mulu1515' />
<p class='h2'>寄羅漢寺僧</p><p class="byline">朱良實</p><p style="text-indent:0em" class="lg-abnormal"><div class='lg-row'>黎里人家石上緣幸師來徃古林泉夢回竹榻聽猿嘯定起松軒看鶴眠暇日每留香積飯長年不離苦空禪老夫亦是幽幽者久欲相尋上釣船</div>
</p></div>
<div class='div-other'><a id='mulu1516' />
<p class='h2'>宿虎丘蟾上人房次韻</p><p class="byline">周砥</p><p style="text-indent:0em" class="lg-abnormal"><div class='lg-row'>劍池千尺底天影正中分樹密留飛雨岩虗落斷雲緣苦本無妄法妙豈須文一宿青蓮界安知五霸勳</div>
</p><p style="text-indent:0em" class="lg-abnormal"><div class='lg-row'>閒吟風磴坐自掃石苔眠水面落天鏡松聲鳴夜絃秋堂留客共寒燭照牀連寐靜因何得虛懷太古前</div>
</p></div>
<div class='div-other'><a id='mulu1517' />
<p class='h2'>追次唐綦母潛宿龍興寺詩韻寄方厓</p><p class="byline">倪瓚</p><p style="text-indent:0em" class="lg-abnormal"><div class='lg-row'>無家何處歸南渚有禪扉湘簟間秋水池蓮墜羽衣硯池滋黯黯竹露淨微微秋燕情如客攙君去槳飛</div>
</p></div>
<div class='div-other'><a id='mulu1518' />
<p class='h2'>寄開元長老兼呈鄭明德</p><p style="text-indent:0em" class="lg-abnormal"><div class='lg-row'>已公令我詩興生堂下綠苔無俗情天女下試寶花墜[麩-夫+由]生相逢青眼橫布金已住長老宅乞食應憐王舍城何當棹歌一來過同載唯許鄭康成</div>
</p></div>
<div class='div-other'><a id='mulu1519' />
<p class='h2'>送霞外師過磧沙寺因寄鄭博士毅長老</p><p style="text-indent:0em" class="lg-abnormal"><div class='lg-row'>湖水東邊磧砂寺繙經室裡看爭棋食馴沙鳥巢當戶坐愛汀雲影入帷惠遠何修為律縳康成終老只書癡寄語山靈莫疑怪松陰好護中興碑</div>
</p></div>
<div class='div-other'><a id='mulu1520' />
<p class='h2'>寄東白上人</p><p style="text-indent:0em" class="lg-abnormal"><div class='lg-row'>楓林散霞綺湖水淡秋烟忽憶北麻漾初春掉酒船羽客借鱠具高僧醉棲禪何時來甫里痛飲　　前</div>
</p></div>
<div class='div-other'><a id='mulu1521' />
<p class='h2'>悼頂山清上人</p><p style="text-indent:0em" class="lg-abnormal"><div class='lg-row'>幽曠山中樂飄颻物外蹤梵餘閒憩石定起獨哦松花落春衣靜雲垂澗戶重依依種蓮處林螟只聞鐘</div>
</p><p style="text-indent:0em" class="lg-abnormal"><div class='lg-row'>盃渡前溪見水源偶來佩芷服蘭蓀香臺猶帶山窗影經卷長依松樹根雲起晴峯還有觸雪消春野不留痕翛然我已㤀言說翠竹黃花自滿園</div>
</p></div>
<div class='div-other'><a id='mulu1522' />
<p class='h2'>南峯宴坐僧</p><p class="byline">宋無</p><p style="text-indent:0em" class="lg-abnormal"><div class='lg-row'>空嵒槁木形入定掩松扁鵲供啣來果猿看誦罷經雲霞埋衲重苔蘚上鞵青只有樵人識曾因採茯苓</div>
</p></div>
<div class='div-other'><a id='mulu1523' />
<p class='h2'>寄斷江上人</p><p style="text-indent:0em" class="lg-abnormal"><div class='lg-row'>長江瀉百灘句截斷狂瀾片石青松下孤風白日寒空花隨塵落曉月對棋殘誰共清吟癖嵒扉敞夜闌</div>
</p></div>
<div class='div-other'><a id='mulu1524' />
<p class='h2'>送宗上人遊金陵</p><p style="text-indent:0em" class="lg-abnormal"><div class='lg-row'>千峯亂水上一榻到應分古像焚香禮寒鐘出定聞缾離劍池月錫入秣陵雲好去北山住草堂休勒文</div>
</p></div>
<div class='div-other'><a id='mulu1525' />
<p class='h2'>尋僧不遇<span class='note-inline'>(次韻熙寧中上人如蘇紀游十首之末也)</span></p><p class="byline">陶宗儀</p><p style="text-indent:0em" class="lg-abnormal"><div class='lg-row'>肩輿伊軋度嶔岑義重宗乘故遠尋澗雨[(冰-水+〡)*ㄆ]時花作陣岩扉掩處筍成林蒲龕香歇閒清晝石鼎煙銷鏁綠陰那得相逢話疇昔嗟哉時序百年心</div>
</p></div>
<div class='div-other'><a id='mulu1526' />
<p class='h2'>存此山寄清游[葶-丁+呆]</p><p class="byline">馬臻</p><p style="text-indent:0em" class="lg-abnormal"><div class='lg-row'>秋風錫杖別多年細讀新詩盡極玄却憶姑蘇雲外寺月明誰伴夜深禪</div>
</p></div>
<div class='div-other'><a id='mulu1527' />
<p class='h2'>傷存此山<span class='note-inline'>(號性常子)</span></p><p style="text-indent:0em" class="lg-abnormal"><div class='lg-row'>天台山上何年別一住姑蘇僅十春緇衲典錢[(冰-水+〡)*ㄆ]古帖好詩憑客寄閒人悟來靈徹心多懶老去維摩病漸頻真性常存元不昧隴頭石塔蘚痕新</div>
</p></div>
<div class='div-other'><a id='mulu1528' />
<p class='h2'>送恩斷江住平江天平寺</p><p style="text-indent:0em" class="lg-abnormal"><div class='lg-row'>雲門和尚舊家風聞道宗通說也通佛法悟來曾徹底江流截斷合朝東指頭龍象叢林喜句裡乹坤大藏空想得禪餘詩興好鐘聲半夜月明中</div>
</p></div>
<div class='div-other'><a id='mulu1529' />
<p class='h2'>寄平江開元丈席㤙斷江</p><p style="text-indent:0em" class="lg-abnormal"><div class='lg-row'>闔閭城裏開元寺信手拈來敞法筵有道不勞方外䟽住山聊結世間緣化歸檀施僧能說詩出叢林客任傳截斷眾流江自在恩波湛湛碧連天</div>
</p></div>
<div class='div-other'><a id='mulu1530' />
<p class='h2'>送姑蘇權中上人回江陰禪香寺二首</p><p style="text-indent:0em" class="lg-abnormal"><div class='lg-row'>深省楓橋半夜鐘禪香得業早心空無端踏徧錢湖月又覔新詩送遠公</div>
</p><p style="text-indent:0em" class="lg-abnormal"><div class='lg-row'>杖錫秋風去住輕諸方解結慣嘗經依然舊業歸來好庭樹森森柏子青</div>
</p></div>
<div class='div-xu'><a id='mulu1531' />
<p class='h2'>送攝僧正詩序</p><p class="byline">釋圓至</p><p>靜菴法師掌吳縣同教之治秩滿以最調海昏吳之教者禪者聞其行爭饋文辭為餼贐靜菴喜篋藏而負之所適必與俱余時自潯陽徃海昏入境而靜菴之政舉盈於耳既見挹其言色目其政治信前聞之不吾欺也君出所藏示余凡數百篇余憂其藏者多而負者勞欲簡存其尤則靜致譽之形容不詳見於覽者之目故序紀其多軸存其簡使一目而二得焉潯陽於海昏隣而弗屬利害之勢不相及也則余為是豈以茟舌之媚售其求者哉</p>
</div>
<div class='div-other'><a id='mulu1532' />
<p class='h2'>書近文與南峯表上人因題其後</p><p>余少嗜古文每讀戰國秦漢作者之辭愛其高簡雄渾銳意欲少似之由之不得其塗陷於聲律鄙淺之學蓋嘗慨然耻其失日夜刮濯求以自新然猶恨舊習既固自克之力未充每一引筆則時語滾滾不可禁嗚呼古之道其果不可至矣乎余客游磧砂所遇無舊而表上人[(厂@((既-旡)-日+口))*頁]余獨厚嗜好亦與人同余無以為上人歡乃書近文數首為笑樂<span class='corr'>己</span>丑臘日江西圓至書</p>
</div>
<div class='div-other'><a id='mulu1533' />
<p class='h2'>贈魁天紀</p><p class="byline">釋圓至</p><p style="text-indent:0em" class="lg-abnormal"><div class='lg-row'>拈筆成詩首首新喜來豪呌欲攀雲難醫最狂吟病我恰纔痊又到君</div>
</p></div>
<div class='div-other'><a id='mulu1534' />
<p class='h2'>寄南峯表上人</p><p style="text-indent:0em" class="lg-abnormal"><div class='lg-row'>自別陳湖寺清朋絕勝游林中無半夏江上見孤舟夜夢思山泣寒禪過雪修知君詩思苦天際下明鷗</div>
</p></div>
<div class='div-other'><a id='mulu1535' />
<p class='h2'>賦舍利塔送僧</p><p class="byline">楊基</p><p style="text-indent:0em" class="lg-abnormal"><div class='lg-row'>八萬四千塔巋然天地中靈光忽上下浩刼未終窮法象諸天護真身五蘊空堅明元不壞生滅豈無同暫住猶飛錫三匝禮秋風</div>
</p><p>中齊天王寺比丘號也託友求詩為說偈曰</p>
<p style="text-indent:0em" class="lg-abnormal"><div class='lg-row'>上人坐空齋嵳峩兜率宮兜率乃佛土亦在虛空中兜率既無有空齋何所從豈獨空齋無四大亦本空萬有萬法幻如泡影電風隨起即隨滅無聲色與同以無起滅故即之了不逢真空本非空去住空色同試舉空齋偈為叩西來翁</div>
</p></div>
<div class='div-other'><a id='mulu1536' />
<p class='h2'>洪武壬子夏予居虎丘記司山中諸名勝咸以偈見賀遂成一首奉答</p><p style="text-indent:0em" class="lg-abnormal"><div class='lg-row'>海湧峯前一笑間當機覿面不相謾仰山夢裡神通玅積翠胸中藻思寬拈起布毛明體用掀翻藏海絕波瀾幾多鐵眼銅睛漢一曲陽春和總難</div>
</p></div>
<div class='div-other'><a id='mulu1537' />
<p class='h2'>示虎丘圓首座</p><p class="byline">釋時蔚</p><p style="text-indent:0em" class="lg-abnormal"><div class='lg-row'>等閒坐斷死生關寂寂如如得自閒三十年來圓道者清名從此落人間</div>
</p></div>
<div class='div-other'><a id='mulu1538' />
<p class='h2'>示虎丘現藏主</p><p style="text-indent:0em" class="lg-abnormal"><div class='lg-row'>海湧峯頭笑轉身五千餘卷若為論遶牀三匝敷揚處堪作龍峯[泳-永+(瓜-、)]下孫</div>
</p></div>
<div class='div-other'><a id='mulu1539' />
<p class='h2'>寄仰山無念學首座<span class='note-inline'>(按此即　聖祖所嘗賜松實詩刻石受業道場者也)</span></p><p style="text-indent:0em" class="lg-abnormal"><div class='lg-row'>五[泳-永+(瓜-、)]傳來臨濟宗入門一喝露機鋒老婆心切能容易試看疑蛇變化龍</div>
</p><p style="text-indent:0em" class="lg-abnormal"><div class='lg-row'>竹篦倒握辯龍蛇祖佛塲中有作家兩手展開親付囑住聲贏得震中華</div>
</p></div>
<div class='div-other'><a id='mulu1540' />
<p class='h2'>寄天界華首座<span class='note-inline'>(按此即全空叟作萬峯語錄序中所云華首座私錄其語者也)</span></p><p style="text-indent:0em" class="lg-abnormal"><div class='lg-row'>寶劍全提劈面揮祖師心印鐵牛機嵩山今日重拈出分付渠儂繼祖衣</div>
</p></div>
<div class='div-other'><a id='mulu1541' />
<p class='h2'>贈清首座<span class='note-inline'>(疑此即并天壽寺為聖恩之碧潭清禪師俚清公乃學公孫不知及事蔚公否)</span></p><p style="text-indent:0em" class="lg-abnormal"><div class='lg-row'>傳衣表法獄囚枷無底籃盛死活蛇撞着知音開痛口同生同死會龍華</div>
</p></div>
<div class='div-other'><a id='mulu1542' />
<p class='h2'>寄寶藏首座<span class='note-inline'>(按此即萬峯第二世寶藏持禪師也)</span></p><p style="text-indent:0em" class="lg-abnormal"><div class='lg-row'>大愚脇下痛還拳三要三玄絕止偏臨濟窟中師子　燈燈續熖古今傳</div>
</p></div>
<div class='div-other'><a id='mulu1543' />
<p class='h2'>寄果林首座<span class='note-inline'>(按此即東旵禪師至蘇玄墓山見果林和尚到荅相投者也)</span></p><p style="text-indent:0em" class="lg-abnormal"><div class='lg-row'>傳衣表法為人師不是閒人說是非實地參來心自悟何妨語默渉離微</div>
</p></div>
<div class='div-other'><a id='mulu1544' />
<p class='h2'>送虎丘應藏主</p><p class="byline">釋梵琦</p><p style="text-indent:0em" class="lg-abnormal"><div class='lg-row'>真叅第一著玅悟第一藥若是過量人其心自昭廓虎丘掃蕩邪見師電光石火舒先機伶俐衲僧俱直截不湏更問今何時大藏小藏從此去豈有意根樁立處十字街頭沒底鞵千年石上無根樹</div>
</p></div>
<div class='div-other'><a id='mulu1545' />
<p class='h2'>送虎丘定藏主</p><p style="text-indent:0em" class="lg-abnormal"><div class='lg-row'>睡虎元來是大蟲翻身跳出草窠中是凡是聖俱吞却方見楊岐正脉通</div>
</p></div>
<div class='div-other'><a id='mulu1546' />
<p class='h2'>送虎丘順侍者</p><p style="text-indent:0em" class="lg-abnormal"><div class='lg-row'>白雲飛落劍池傍紙襖新糊<span class='corr'>玉一方塔影忽然</span>顛倒卓為渠懸筆寫提綱</div>
</p></div>
<div class='div-other'><a id='mulu1547' />
<p class='h2'>送東侍者之天平</p><p style="text-indent:0em" class="lg-abnormal"><div class='lg-row'>天平卓筆峯最奇入門便看浮山碑其中九帶不到十讀者未免心狐疑上人來自扶桑國慣見瑠璃浸天碧夜半金雞啼一聲鼻孔眼睛俱打失走徧東西與南北依然無處尋行跡</div>
</p></div>
<div class='div-other'><a id='mulu1548' />
<p class='h2'>送宜禪人之姑蘇</p><p style="text-indent:0em" class="lg-abnormal"><div class='lg-row'>洞庭一望水漫漫去路遙隨眼界寬紅蓼白蘋秋正好不知誰把釣魚竿</div>
</p></div>
<div class='div-other'><a id='mulu1549' />
<p class='h2'>過海雲院贈及長老</p><p class="byline">高啟</p><p style="text-indent:0em" class="lg-abnormal"><div class='lg-row'>衲擁寒雲老一丘遊方無夢轉悠悠茶香吹過前林晚菜葉流來別澗秋舊拂講餘懸壁上殘經定後落牀頭紫藤塢裡歸逢雪煨芋曾煩慰客愁</div>
</p></div>
<div class='div-other'><a id='mulu1550' />
<p class='h2'>送圭復菴還天平寺</p><p class="byline">釋來復</p><p style="text-indent:0em" class="lg-abnormal"><div class='lg-row'>白雲泉上遠公菴我昔棲禪借一龕夜壑松濤寒作雨春盃花霧濕浮嵐龍門客賦詩成軸虎阜僧來頌有函楚些難回南麓定蒲團誰與話同參</div>
</p><p style="text-indent:0em" class="lg-abnormal"><div class='lg-row'>江左多年不得書范公祠下徃來疎義田無恙徵科後梵剎重新刼燒餘火擁芋罏寒榻靜水添蓮滿夜堂虗袈裟曾習西方觀幾聽晨齋報木魚</div>
</p></div>
<div class='div-other'><a id='mulu1551' />
<p class='h2'>僧道衍<span class='note-inline'>(春日懷十友詩之第九首)</span></p><p class="byline">高啟</p><p style="text-indent:0em" class="lg-abnormal"><div class='lg-row'>楞伽曾徃問緣澗冒嵐深殘雪寒山莫幽扉閉竹林欲寄禪棲跡尚違捐俗心別後空遙念迢迢雙樹陰</div>
</p></div>
<div class='div-other'><a id='mulu1552' />
<p class='h2'>荅衍師見贈</p><p style="text-indent:0em" class="lg-abnormal"><div class='lg-row'>衍師本儒生眉骨甚疎峭軒然出人羣快若擊霜鷂早嘗垂長紳挾冊誦周召欲陳興壞端徃應乞言詔乾綱會中頹四海起攘剽仰頭望天扁氛祲匿羲曜藩邦日尋兵纁玉罷朝頫木顛豈繩維長徃遂淪耀披緇別家人欲挽首屢掉超哉休遠徒高躅願追紹初來北城剎駐錫問宗要相逢共宵哦篝燈樹間照萹成出叩缽鋒疾驚楚僄我或勸之冠不荅但長笑留連忽中離名山赴佳召頗知此行樂夙志酬歷眺吳峯戴襆登楚水投文弔江秋雨鳴瀨海曙霞發嶠靈奇務竆蒐不憚躡遐徼東歸始安禪幽谷斬蓬藋坐敷雲中衾薜屋一澗繚前年逐戎旃野出事田獠是時陰颷作山黑捲狂燒不畏猛虎過車宿傍楓廟聞師隔烟嶺無寐聽猿呌晨興雪滿壑衣濕寒木燎空林斷樵蹤兀兀見來轎相邀至岩扉山竹穿[窲-米+口]窱深房煑山藥乾葉燄風銚頓釋行旅顏瓢綠欣飲釂促還不能淹喧寐歎殊調邇來竟何成三十匪年少恨無彎弧力結束從嫖姚間坊借書披危坐似持釣行憂釜見奪謁恐冠遭溺逢人戒談時澁縮刀在鞘軍聲五月急市　無賤糶壯氣漸欲磨妻拏困纏繞堂筵賓履踈暑夕行熠燿師來贈長句有譽無鄙誚紐章眩芬敷金奏聆要眇據梧起豪誦心疢渾可療回[(厂@((既-旡)-日+口))*頁]平生吟真咽蚯蚓竅上天宰玄化亂治方叵料性命如竆鱗倘獲罾寮卜居計已决不待龜灼燋過湖就稻蟹靜處容不肖安能效羣女倚恃闘妍玅泳風或鳴橈耕月還荷篠師當重見尋皋一舒嘯</div>
</p></div>
<div class='div-other'><a id='mulu1553' />
<p class='h2'>逢雲岩僧元實將赴湖上因送一首</p><p style="text-indent:0em" class="lg-abnormal"><div class='lg-row'>早懷塵外想每訪林間蹤空齋哦夜雪共聽雲岩鐘西澗已久別東城忽相逢還當布袈裟去坐湖上峯喧寐既殊調無因復追從倚閣一遙送秋山紅樹重</div>
</p></div>
<div class='div-other'><a id='mulu1554' />
<p class='h2'>賦得真娘墓送蟾上人之虎丘</p><p style="text-indent:0em" class="lg-abnormal"><div class='lg-row'>色相終壞滅佳人能久妍斷碑山寺裡小塚竹林邊蘭葉春風帶苔花莫雨鈿情留吳苑客夢逐夢臺仙高僧方宴坐身在散花天</div>
</p></div>
<div class='div-other'><a id='mulu1555' />
<p class='h2'>賦得履送衍上人</p><p style="text-indent:0em" class="lg-abnormal"><div class='lg-row'>穩稱遊方腳新編楚岸蒲滑欺峯頂石危怯世間途輕曳愁妨蟻高飛笑化鳬上堂聲每眾度嶺影還孤著處朝行道拋時夜結趺空山欲相訪落葉去蹤無</div>
</p></div>
<div class='div-other'><a id='mulu1556' />
<p class='h2'>送瀚公住靈巖</p><p style="text-indent:0em" class="lg-abnormal"><div class='lg-row'>離宮遊路虵名寺道塲開我昔題詩去師今說法來茱萸垂澗戶菡萏發池臺興壞俱空幻登臨不用哀</div>
</p></div>
<div class='div-other'><a id='mulu1557' />
<p class='h2'>吳僧日章講師赴　召修蔣山普度佛事既罷東歸送別<span class='note-inline'>(二首)</span></p><p style="text-indent:0em" class="lg-abnormal"><div class='lg-row'>萬人擁座聽潮音寶剎曾迂　玉駕臨佛法曉敷三藏秘　帝恩春及九原深鍾山坐處花頻雨練浦歸時樹欲隂擬問楞伽嗟已別楚江飛錫莫沉</div>
</p><p style="text-indent:0em" class="lg-abnormal"><div class='lg-row'>故鄉未觧識清容却在金陵　闕下逢中禁曾分齋缽飯上方時叩講筵鐘一帆細雨迢迢浦半塔斜陽靄靄峯相送師歸忽多感飛雲亦戀舊依松</div>
</p></div>
<div class='div-other'><a id='mulu1558' />
<p class='h2'>送隣僧淡雲歸笠澤</p><p style="text-indent:0em" class="lg-abnormal"><div class='lg-row'>徃來海上獨離羣雅稱身名是澹雲經院葉深秋講散香臺鳥下午齋分坐間山偈曾同說別後隣鐘不共聞笠澤到時尋舊業菱池漠　雨紛</div>
</p></div>
<div class='div-other'><a id='mulu1559' />
<p class='h2'>送恩禪師弟子勤歸開元寺<span class='note-inline'>(寺有二石佛自海上浮至)</span></p><p style="text-indent:0em" class="lg-abnormal"><div class='lg-row'>山衲經寒補雜繒白雲高寺遍尋登法身已見浮來佛宗旨曾傳化去僧歸過江城誰施飯定依舊院自懸燈明朝應恨千峯阻欲問楞伽已不能</div>
</p></div>
<div class='div-other'><a id='mulu1560' />
<p class='h2'>訪因師而師適詣余兩不相值</p><p style="text-indent:0em" class="lg-abnormal"><div class='lg-row'>我去尋幽院師來訪小園休言不相見相見本無言</div>
</p></div>
<div class='div-other'><a id='mulu1561' />
<p class='h2'>西澗訪衍上人</p><p style="text-indent:0em" class="lg-abnormal"><div class='lg-row'>日暮冐餘雪望烟西澗隂不因師住遠何事到山深</div>
</p></div>
<div class='div-other'><a id='mulu1562' />
<p class='h2'>賦得小吳軒贈虎丘蟾書記</p><p style="text-indent:0em" class="lg-abnormal"><div class='lg-row'>丹霞結飛甍遛出鷲嶺上平招西山雪淺挹東海浪五湖水如杯歸棹安可放當年笑夫差乃欲百里王吾觀六千界等彼一相試語軒中僧非真亦非妄</div>
</p></div>
<div class='div-other'><a id='mulu1563' />
<p class='h2'>荅定水寺芑公</p><p style="text-indent:0em" class="lg-abnormal"><div class='lg-row'>日晏初出院間齋一蕭然忽枉名僧書始知在清泉憶昔雲岩居共締林下緣夏隂繞澗吟秋霽開閤眠暌合苦難常別來嵗頻遷趣同貴道在跡異慙名牽明月出東海想照空山禪無因荷衣襆徃禮高峯前</div>
</p></div>
<div class='div-other'><a id='mulu1564' />
<p class='h2'>喜了上人見過</p><p style="text-indent:0em" class="lg-abnormal"><div class='lg-row'><span class='corr'>幾</span>時西澗別忽喜過家園澹泊林間供虗空世外言豆花零晚架瓜[夢-夕+又]絡秋垣莫厭頻相過衡門久息喧</div>
</p></div>
<div class='div-other'><a id='mulu1565' />
<p class='h2'>寄衍斯道上人</p><p class="byline">徐賁</p><p style="text-indent:0em" class="lg-abnormal"><div class='lg-row'>已知出世萬緣空誰謂詩窮道亦窮雙履徧行黃葉雨三衣獨坐碧蘿風荒山泉石皆兵後古室香烟自定中愧我遠歸干里客投閒未得與師同</div>
</p></div>
<div class='div-other'><a id='mulu1566' />
<p class='h2'>賦得<span class='corr'>淨</span>瓶送衍上人</p><p class="byline">楊基</p><p style="text-indent:0em" class="lg-abnormal"><div class='lg-row'>虗缾湛靈泉行住一缽友紅簪天女花碧掃大士[梆-丰+夕]中圓涵真空外潔照萬有自盛甘露漿不貯聲聞酒衍師時出定提挈每在手詞鋒當建瓴禪寂宜守口</div>
</p></div>
<div class='div-other'><a id='mulu1567' />
<p class='h2'>吳江別蓮上人</p><p class="byline">三禕</p><p style="text-indent:0em" class="lg-abnormal"><div class='lg-row'>飄零有若此離別復如何情劇酒杯少愁添詩句多荒村黃葉樹極浦白鷗波回首相攜處秋風瑪瑙坡</div>
</p></div>
<div class='div-other'><a id='mulu1568' />
<p class='h2'>同高記室訪虎丘蟾芑二上人</p><p class="byline">徐賁</p><p style="text-indent:0em" class="lg-abnormal"><div class='lg-row'>林下曾相見重來記徃年笑談俱是法來去本無緣山溜泉通脉簾陰竹護煙暫忘人世事得共此棲禪</div>
</p></div>
<div class='div-other'><a id='mulu1569' />
<p class='h2'>賦得石井贈虎丘蟾書記</p><p style="text-indent:0em" class="lg-abnormal"><div class='lg-row'>來欵生公室因尋陸羽泉虗泓雲液靜陰甃土花圓竹引歸香積瓶分供法筵虎跑晴見跡龍伏暖浮涎錫影孤亭日茶香小竈烟師心如定水應悟趙州禪</div>
</p></div>
<div class='div-other'><a id='mulu1570' />
<p class='h2'>寄衍書記</p><p style="text-indent:0em" class="lg-abnormal"><div class='lg-row'>聞道歸來日空山獨寄禪施經村口市澣衲石根泉竹色林扉掩雲深草閣連秋風苦相憶空託下方緣</div>
</p></div>
<div class='div-other'><a id='mulu1571' />
<p class='h2'>賦缽送僧道衍</p><p style="text-indent:0em" class="lg-abnormal"><div class='lg-row'>舊日天王獻初因佛祖傳藏龍元有法乞米但隨緣不受蕭即擊寧求魏后憐托歸村口寺洗傍石根泉此去留香積當叅飽飯禪</div>
</p></div>
<div class='div-other'><a id='mulu1572' />
<p class='h2'>訪衍上人不值次壁間韻</p><p style="text-indent:0em" class="lg-abnormal"><div class='lg-row'>僧院深無地清幽慰客心眾山同晚色孤墅肅秋隂託興詩頻賦論情酒罷酙開簾知樹杪過竹是溪潯雲靜明遙望猿哀續短吟秋風空返棹偶此記登臨</div>
</p></div>
<div class='div-other'><a id='mulu1573' />
<p class='h2'>贈別休休菴了堂上人</p><p class="byline">張雨</p><p style="text-indent:0em" class="lg-abnormal"><div class='lg-row'>老僧十年不出戶袈裟搭架風披披祖衣留在阿蘭若佛法傳過高句麗客牀雪鍊一甌茗經藏苔昏三尺碑不向舊房看偃葢卷中原有古松枝</div>
</p></div>
<div class='div-other'><a id='mulu1574' />
<p class='h2'>訪道衍上人時寓海雲</p><p class="byline">張羽</p><p style="text-indent:0em" class="lg-abnormal"><div class='lg-row'>尋僧自補屐古寺夏雲中聽鳥明聞性看花悟色空風傳烟磬遠竹引野泉通便欲捐塵累香燈事遠公</div>
</p></div>
<div class='div-other'><a id='mulu1575' />
<p class='h2'>題海雲寺真禪師道行碑後<span class='note-inline'>(西慧長老師)</span></p><p style="text-indent:0em" class="lg-abnormal"><div class='lg-row'>空色俱明了何心渉世緣高名爭共仰頑石底須鐫笈笥無遺物衣盂有的傳西菴今跨竈光照海雲邊</div>
</p></div>
<div class='div-other'><a id='mulu1576' />
<p class='h2'>渉世寄道衍</p><p style="text-indent:0em" class="lg-abnormal"><div class='lg-row'>渉世情懷冷似氷狂歌醉飲任騰〃隨緣即是無心佛達理何拘有髮僧但得遺風追賈島不須虛譽繼盧能歸山未有謀身計窗憶閒雲鎻碧層</div>
</p></div>
<div class='div-other'><a id='mulu1577' />
<p class='h2'>送璘藏主還虎丘</p><p class="byline">釋來復</p><p style="text-indent:0em" class="lg-abnormal"><div class='lg-row'>真參要自識心源信是無門即法門頑石點頭如會得三乘五教總陳言</div>
</p></div>
<div class='div-other'><a id='mulu1578' />
<p class='h2'>又</p><p style="text-indent:0em" class="lg-abnormal"><div class='lg-row'>翻寶藏得摩尼白日風雷起劍池不渉太湖來去路分明早是到家時</div>
</p></div>
<div class='div-other'><a id='mulu1579' />
<p class='h2'>虎丘璘藏主去歲掛錫河上今見於濠梁書偈贈之</p><p class="byline">釋宗泐</p><p style="text-indent:0em" class="lg-abnormal"><div class='lg-row'>一氣轉一大藏教快如俊鶻掠秋空虎丘賴有家風在赤手能扶濟北宗</div>
</p></div>
<div class='div-other'><a id='mulu1580' />
<p class='h2'>寄虎丘蟾書記</p><p class="byline">姚廣孝</p><p style="text-indent:0em" class="lg-abnormal"><div class='lg-row'>聞道蟾公似賛公一瓶一缽寄山中雲封蘿屋長疑雨泉響松岩半是風履破只緣行腳久囊空非為作詩竆遙思短簿祠前夜共聽寒鐘出澗東</div>
</p></div>
<div class='div-other'><a id='mulu1581' />
<p class='h2'>祭天量用愚顏禪師文</p><p class="byline">姚廣孝</p><p style="text-indent:0em" class="lg-abnormal"><div class='lg-row'>惟師與吾生同其邑齒亦相似偕從於釋師性聰慧吾誰能及才日以廣學日以益志超儕輩卓然自立歘罹兵亂[夕*即]閭背馳親友俱弃形迹棲棲篋匱囊空惟影之隨飯以糲食衣以麻緇鵷止于棘蛟伏于泥艱難備嘗心不少衰教苑禪藂編于坤維道之所在迺可為依尋適武林即登逕塢愚菴奇之頫垂青願俾職綱維眾無不豫復謁嬾菴千歲巖主延師典藏四聞厥譽載參凌霄玄機迅飈特立不羣鶴鳴九臯湖海士俗以景其高始拈鈯斧住千頃山木石為隣岩扉無關煨芋附大何如懶殘白雲與我盡日閒閒飛泉可濯懸蘿可扳松根石上自足怡顏不渉世趣恍閱十年俄遷萬壽浙江之右克徇時緣入廛垂手延接方來將無作有風穴汾陽師宜為後道行湖山德伏耆舊僧省公遴榮陞天童鵬翼斯展九萬里風大闡玄猷啟迪瞽聾後生晚進<span class='corr'>攍</span>糧景從　詔起來京編摩聖經厖首皓皓老成典型訪吾官廨共敘生平風晨雪夕對榻舒情師以疾辭退還杭城樓居江干養疴以寧豈期弗瘳溘尔川逝維夏之半訃音倏至法舟既傾苦海孰濟中腸痛熱兩目交淚師視死生去來游戲世禮難忘聊營一祭</div>
</p></div>
<div class='div-other'><a id='mulu1582' />
<p class='h2'>送恭上人參萬壽瑩中禪師</p><p class="byline">釋文琇</p><p style="text-indent:0em" class="lg-abnormal"><div class='lg-row'>德山見龍潭箇事何曾會一吹紙燭滅虛空百雜碎寬廓見非外寂寥亦非內殺活并縱擒一一無拘礙師子百獸王遊戲得自在三世佛與祖藐之若兒軰道人根性聰咨詢况不怠但當拍其肩自然無向背迅捷豈玄機秘密誠三昧欲見見還難擬思思莫逮北山今代雄妙用誰堪對直教脫蓋纏初不勞動喙豁開摩醯眼深入華藏海一切但尋常自有通人愛</div>
</p></div>
<div class='div-other'><a id='mulu1583' />
<p class='h2'>借全室和尚韻悼華嚴瑩中和尚</p><p style="text-indent:0em" class="lg-abnormal"><div class='lg-row'>見得分明沒點虧也應只有弟兄知山塘路上同行處水竹軒中一笑時不特泥牛還汗下直教石女亦心悲莫言此話無分付萬象森羅觧受持</div>
</p><p style="text-indent:0em" class="lg-abnormal"><div class='lg-row'>觧無偏僻行無虧堪受賢王持見知道猛初為綱領日拙菴三宿觀堂時玄風方振天龍悅佛日俄傾草木悲大定本無生滅相頹綱此去孰扶持</div>
</p></div>
<div class='div-other'><a id='mulu1584' />
<p class='h2'>送萬壽忻侍者</p><p class="byline">釋文琇</p><p style="text-indent:0em" class="lg-abnormal"><div class='lg-row'>雨歇雲林清風靜萬籟寂盤膝坐終夜機智俱已息五更鐘動東方明突然叩我山房扃平生氣誼有相合欲別眷眷難為情卷衣直上金陵去落落襟懷絕塵慮鳳皇臺上肆遐觀護龍河頭扣玄旨　九重丹闕天下奇樓臺金碧相交輝鍾山秀色聳霄漢長江東下如龍飛我亦平生愛登賞興來幾度擕藤杖病體衰羸不遂行目送游蹤謾悽悵豈不見會通侍者辭鳥窠布毛吹起誠若何烟薰日矣幾百載清光照世何其多</div>
</p></div>
<div class='div-other'><a id='mulu1585' />
<p class='h2'>送萬壽茂知客</p><p style="text-indent:0em" class="lg-abnormal"><div class='lg-row'>禪必須叅道須學不是現成非造作直下衝開萬仞崖頭頭拶入毘盧閣乳竇曾司大陽客開口也知應不錯一任旁觀笑不休胸中是有超羣略禪流見得胡為難回天轉地須臾間儻隨語脉未㤀觧對面自隔千里闕汝今無求我無語七佛傳來此規矩瞥向人前恣拍盲南山起雲北山雨</div>
</p></div>
<div class='div-other'><a id='mulu1586' />
<p class='h2'>賀萬壽中道中藏主</p><p style="text-indent:0em" class="lg-abnormal"><div class='lg-row'>道人纔入熈怡室華藏重重盡揭翻百草頭邊明祖意一毫端上識根源龍潭吹滅德山燭良遂推開麻谷門肝膽等閒俱裂破蟭螟吞却鐵崑崙</div>
</p></div>
<div class='div-other'><a id='mulu1587' />
<p class='h2'>次韻賀萬壽象初禪師</p><p style="text-indent:0em" class="lg-abnormal"><div class='lg-row'>早從梁邸印心來皂角燈心舖<span class='corr'>慣</span>開妙用雷砰還雨射玄談玉轉又珠回吸乾眼底西江水細抹階前下馬臺如此<span class='corr'>話頭重舉</span>起石人笑豁半邊腮</div>
</p></div>
<div class='div-other'><a id='mulu1588' />
<p class='h2'>贈萬壽達首座</p><p style="text-indent:0em" class="lg-abnormal"><div class='lg-row'>彈壓叢林氣象新金毛師子觧翻身等閒拈出眉間劍驚閻浮主地神</div>
</p></div>
<div class='div-other'><a id='mulu1589' />
<p class='h2'>送萬壽宗侍者</p><p style="text-indent:0em" class="lg-abnormal"><div class='lg-row'>禪月機先達此宗凡情聖觧廓然空南陽三度喚侍者濕紙將來褁大虫</div>
</p></div>
<div class='div-other'><a id='mulu1590' />
<p class='h2'>賀蘧菴和尚住北禪</p><p class="byline">釋文琇</p><p style="text-indent:0em" class="lg-abnormal"><div class='lg-row'>宿承願力擅多聞早悟天台觀行門千聖頂中施斧鑿一毛頭上立乾坤硎山糞火煨黃獨金殿茶甌對至尊此日北禪開法席定應四海象龍奔</div>
</p></div>
<div class='div-other'><a id='mulu1591' />
<p class='h2'>次韻荅前北禪炤菴法兄和尚</p><p style="text-indent:0em" class="lg-abnormal"><div class='lg-row'>奚家真種草觸處觧鷹揚高揭胸中鏡斜輝腦後光風雲藏杖履江海飽星霜大坐登高處施為別有方</div>
</p></div>
<div class='div-other'><a id='mulu1592' />
<p class='h2'>次韻答虎丘滅宗和尚</p><p class="byline">釋文琇</p><p style="text-indent:0em" class="lg-abnormal"><div class='lg-row'>少室真燈燄將息此日有誰能續得瞻風撥草競驅馳捨妄取真自戕賊神魚已化蒼龍飛鶶鶶只向空池覔渴鹿癡狂認陽燄迷客首燕趨越國雲巖機用超玄微懸崖峭壁非險危碎珠驪頷豈遭睡分飡鷹爪寧緣覊如斯宗匠今古稀度生正合隨方居不辭老大賈餘勇輥毬[監-皿+立]拂還拈槌默炤邪禪望風靡渾如玅喜凌霄時劍池吞却華藏海燈籠[跳-兆+孛]跳空中飛維南有箕北有斗趙州甲子蘇州有何時來叩峯頂闗洗耳松風聴雷吼生公千載今復作頑石點頭應不錯莫言學者少當機寸腹蛇醫還吐雹</div>
</p></div>
<div class='div-other'><a id='mulu1593' />
<p class='h2'>贈虎丘喜藏主</p><p style="text-indent:0em" class="lg-abnormal"><div class='lg-row'>扶桒國打禾山鼓海湧峯叅臨濟禪擘破三玄與三要風搖江柳綠如烟</div>
</p><p style="text-indent:0em" class="lg-abnormal"><div class='lg-row'>毘盧閣下鬼仙詩四海禪流切要知看盡元來惟一句若言一句早成疑</div>
</p></div>
<div class='div-other'><a id='mulu1594' />
<p class='h2'>送虎丘南侍者之靈谷</p><p style="text-indent:0em" class="lg-abnormal"><div class='lg-row'>小玉聲中得指南不虛親見老雲巖明朝拂袖鍾去千里東風一布帆</div>
</p></div>
<div class='div-other'><a id='mulu1595' />
<p class='h2'>寄承天東堂野舟和尚求題先人道巖居士傳</p><p class="byline">釋文琇</p><p style="text-indent:0em" class="lg-abnormal"><div class='lg-row'>目飛巖電貌含霜大法元龜佛紀綱俯仰周旋皆祖意笑譚怒罵盡文章趙州老去機尤峻天瑞傳來道益昌大施門開無壅塞先人猶待發幽光</div>
</p></div>
<div class='div-other'><a id='mulu1596' />
<p class='h2'>送承天斆維那</p><p style="text-indent:0em" class="lg-abnormal"><div class='lg-row'>峩阜曉來雲霮䨴長洲雨後水漣漪翠巖堂上笑迎處畢竟何曾異此時</div>
</p></div>
<div class='div-other'><a id='mulu1597' />
<p class='h2'>送瑛白石住穹窿</p><p style="text-indent:0em" class="lg-abnormal"><div class='lg-row'>松源一脉傳來久木翁端能繼其後道人早得格外機樷林久俟揚真吼高提鈯斧居穹窿叱咤萬象驅雷風大悲千眼覷莫及十聖三賢曷敢從掇轉南居安北向六合雲陰萬山黑覿面施呈有變通拋出金圈并栗棘平地忽現釋梵宮中下之流焉可測渡河香象解截流懸崖師子能返擲我今說偈聊讚揚本無言語無商量二祖當年錯斷臂達摩何曾來大梁</div>
</p></div>
<div class='div-other'><a id='mulu1598' />
<p class='h2'>寄獨菴法兄兼呈西麓和尚</p><p style="text-indent:0em" class="lg-abnormal"><div class='lg-row'>坐斷寰中更有誰海雲深處足棲遲銅頭鐵額言前死鶻眼龍喝下迷線路放開分內外牢關把定絕毫釐那邊別有真消息只許渾家父子知</div>
</p></div>
<div class='div-other'><a id='mulu1599' />
<p class='h2'>次韻答天封密印宗和尚</p><p style="text-indent:0em" class="lg-abnormal"><div class='lg-row'>鍾阜山頭海湧峯[幾-人+ㄅ]回連榻話先宗宏機密用難窺測奕世真傳克紹隆路轉千盤單騎入珠穿九曲一絲通巖頭雪嶠鰲山店合[監-皿+立]降旗在下風</div>
</p></div>
<div class='div-other'><a id='mulu1600' />
<p class='h2'>送<span class='corr'>玘</span>藏主歸崇明</p><p style="text-indent:0em" class="lg-abnormal"><div class='lg-row'>等閒抹過布毛機半夜金烏海底飛書字藏空渾是妄側身對客亦成非聖凡迷悟空中翳霧露雲霞體上衣沙浦潮生家已到菊花香噴滿林扉</div>
</p></div></div>
<p class='juan'>吳都法乘卷第二十一中</p><p class="byline">吳江周永年撰</p>
<div class='div-other'><a id='mulu1601' />
<div class='div-other'><a id='mulu1602' />
<p class='h2'>客中有懷寄留止菴法弟</p><p style="text-indent:0em" class="lg-abnormal"><div class='lg-row'>止菴遠自　京師歸殷勤訪我雙江湄東軒淨掃置持榻通宵相對情恰恰提起葛藤截不斷䥫蒺藜值金剛鑽五須彌山高何高四大海水滿非滿拈卻洞山三頓棒戳瞎摩醯頂門眼千聖頭邊掉臂還明月清風有何限此心正欲同細論為眾行乞婁江村眨眼俄驚已旬日未甞頃刻㤀賢昆茲因便風聊致敬百里雖遙猶對鏡定光金地招手時智者江陵點頭聴異復異兮竒復竒寥寥宇宙誰能知回來擬與重提持歸心莫向祁川飛</div>
</p></div>
<div class='div-other'><a id='mulu1603' />
<p class='h2'>示徒弟海長老</p><p style="text-indent:0em" class="lg-abnormal"><div class='lg-row'>古靈歸大中佛果歸太平伸出揩背手錯聴闌雞鳴一能啟師悟一得師發明偉哉二大老千古流芳聲汝從鍾阜還江[梆-丰+夕][糸*系]絲青老我無佛法何慰離別情紹隆吾祖業十載親經營出入胷霜雪臥起操凖繩匪煩困思慮孰憚勞其形竹頭與木屑莫不知苦辛久從汗漫遊未識新戶庭固當細語汝還須著眼聴山門向佛殿僧堂朝庫廳一柱對一柱一甍連一甍院事既已領汝宜思守成家業復委付吾懷坦然平須彌亦起舞半夜金烏昇斷却甘蔗種笑倒西來僧</div>
</p></div>
<div class='div-other'><a id='mulu1604' />
<p class='h2'>次虎丘無說和尚韻贈通藏主</p><p style="text-indent:0em" class="lg-abnormal"><div class='lg-row'>撥草瞻風事行腳走徧天涯尋不著忽然突出拄杖頭方信從來謾騷屑無欠無餘同太虗祖師未必能識渠木人唱起無聲曲泥牛拽動黃金犁禪流直下便休去推不向前留不住仰天大笑下雲巖秋風拂拂生庭樹</div>
</p></div>
<div class='div-other'><a id='mulu1605' />
<p class='h2'>送思蔵主</p><p style="text-indent:0em" class="lg-abnormal"><div class='lg-row'>道人初入鍾山室布毛未舉先超軼道人今登禪月堂鼻孔眼俱打失如來四十九年中縱橫說有并談空青天無雲撒白雨石上臈月蓮花紅碧眼黃頭盡拈卻大坐當陽展韜略一舉三山連六鰲風前笑倒黃幡綽</div>
</p></div>
<div class='div-other'><a id='mulu1606' />
<p class='h2'>送遠藏主</p><p style="text-indent:0em" class="lg-abnormal"><div class='lg-row'>對一說倒一說六月炎天飛白雪十方世界空寥寥三千剎海波濤竭竹篦話布毛機一茟勾下何須提露柱朝來忽發笑蟭螟昨夜吞須彌北山雲太湖水信口道來無不是背明投暗如稻麻盡使回光歸自<span class='corr'>己</span>咄咄咄力圍希抹過趙州東院西呈橈舞棹笑奯老何如留取雙雙眉</div>
</p></div>
<div class='div-other'><a id='mulu1607' />
<p class='h2'>示鎧維那</p><p style="text-indent:0em" class="lg-abnormal"><div class='lg-row'>維那且喜大事畢白日青天轟霹靂廓清五蘊空十方諸佛眾生無可得應用著著能隨機輕提重按無差違火中撥出一輪月樹頭釣得雙雙魚北山老矣沒碑記開眼分明成瞌睡子來索我贈行萹抖擻屎膓無覔處信手援毫信意書撒出數斛摩尼珠照天照天發光怪驚倒西來碧眼胡</div>
</p></div>
<div class='div-other'><a id='mulu1608' />
<p class='h2'>示謐侍者</p><p style="text-indent:0em" class="lg-abnormal"><div class='lg-row'>北山初入院謐禪來執侍志氣甚不凡直欲明此事此事殊易明初不勞指示問訊及燒香頭頭無覆蔽圓悟聞雞鳴依然不離位未知向上機焉會末後句要作他家兒莫墮他圈繢盡底俱揭翻斬新成活計鍼眼裡[跳-兆+孛]跳剎竿頭遊戲三世婆伽婆盡是眼中翳笑殺老達摩西來傳祖意</div>
</p></div>
<div class='div-other'><a id='mulu1609' />
<p class='h2'>送蕡維那</p><p style="text-indent:0em" class="lg-abnormal"><div class='lg-row'>興化打克賔赤土塗牛奶罰錢設饡飯瑣蛣恒腹蟹當機一笑俄掀翻敲空作響胡為難插翅於菟嘯林樾凌風彩鳳翔雲間江南二月春正好頭頭直截無之遶禪月堂前送別時一箇黃鸝啼木杪</div>
</p></div>
<div class='div-other'><a id='mulu1610' />
<p class='h2'>送雨知客</p><p style="text-indent:0em" class="lg-abnormal"><div class='lg-row'>雨夜讀傳燈窮神俱破墮咄哉老龍門還於炭裡坐禪流切記莫學渠渠渠畢竟非丈夫從來自握靈蛇寶肘後况亦懸神符北山無端與麼道早是全身入荒草撒手威音那畔行自有清風來浩浩</div>
</p></div>
<div class='div-other'><a id='mulu1611' />
<p class='h2'>送閑藏主</p><p style="text-indent:0em" class="lg-abnormal"><div class='lg-row'>如來四十九年說大似龜鳥喚作鼈慶喜從頭結集來又向虗空剛釘橛柴瓣<span class='corr'>颺</span>下還未然竇八布衫都破穿一氣轉得較些子饆饠䭔子子尤堪憐道人志氣殊猛烈東請南詢要分決樷林作者既親從北山詎可重饒舌楊岐正脉猶懸絲此去未必容閒居千尺長竿快須把釣取東海吞舟魚</div>
</p></div>
<div class='div-other'><a id='mulu1612' />
<p class='h2'>示春蔵主</p><p style="text-indent:0em" class="lg-abnormal"><div class='lg-row'>道人早歲來姑蘇曾侍佛華北山裡機先曾不待王呼諸佛頓空無自<span class='corr'>己</span>柴瓣<span class='corr'>颺</span>下鍾阜顛神機出沒何超然俊鶻翱翔戾碧漢驊騮騰踏衝飛烟凌霄峯頂重相見那論日面與月面明窗一榻草為茵飯有黃粱蔬有莧要識淡中滋味長好思神鼎并法昌草屋瓿酒尚誇詫豈有千倉及萬箱媿我未能行古道賴子符合雅為好相與扶持濟北宗千古清風彌浩浩有時拈起黑竹篦具摩醘眼那能窺電光影裡驀掣去峯頂他年恣設施</div>
</p></div>
<div class='div-other'><a id='mulu1613' />
<p class='h2'>示播維那</p><p style="text-indent:0em" class="lg-abnormal"><div class='lg-row'>桶箍墮地便知歸未是懸崖撒手時語透重玄猶渉觧心空萬法尚存疑若耶溪上蘋花白斜玉峯前木葉飛何用北山多指註當機無順亦無違</div>
</p></div>
<div class='div-other'><a id='mulu1614' />
<p class='h2'>送熏維那</p><p style="text-indent:0em" class="lg-abnormal"><div class='lg-row'>北山多眾已綱維自<span class='corr'>己</span>靈源合自知非似殿中陳佛處端如堂裏白槌時桶箍墮地元非妙露柱生花未是奇掃蕩二三并四七洞庭波漾碧琉璃</div>
</p></div>
<div class='div-other'><a id='mulu1615' />
<p class='h2'>示乳侍者</p><p style="text-indent:0em" class="lg-abnormal"><div class='lg-row'>侍者叅得禪了也須知更有上頭津有呼有應投籠鳥全境全心滯網鱗金出鑛中猶待鍊乳非城內始為真佛華老矣慵忉怛雲<span class='corr'>斂</span>蘇臺月色新</div>
</p></div>
<div class='div-other'><a id='mulu1616' />
<p class='h2'>送初維那</p><p style="text-indent:0em" class="lg-abnormal"><div class='lg-row'>一槌打著最初機直得無毛鐵鷂飛萬壽堂風䬃䬃七金山外日暉暉豈惟全照仍全用况是有儀還有威歸去故園聊暫息叅方心志莫相違</div>
</p></div>
<div class='div-other'><a id='mulu1617' />
<p class='h2'>示有維那</p><p style="text-indent:0em" class="lg-abnormal"><div class='lg-row'>驀地金槌輕<span class='corr'>颺</span>下北山頂上浪翻空孰論有學并無學誰問宗通與說通黃<span class='corr'>蘗</span>棒頭謾濟<span class='corr'>北</span>翠巖笑裡賺雲峯須知別有超然處北斗西移南斗東</div>
</p></div>
<div class='div-other'><a id='mulu1618' />
<p class='h2'>示俊侍者</p><p style="text-indent:0em" class="lg-abnormal"><div class='lg-row'>扇破索犀牛塩官匪善謀當機能脫畧隨處得風流覔火清波底捎鯨碧樹頭北山雖強項亦為爾掀眸</div>
</p></div>
<div class='div-other'><a id='mulu1619' />
<p class='h2'>寄盈藏主</p><p style="text-indent:0em" class="lg-abnormal"><div class='lg-row'>海雲道人到江上夜話知兄在海雲却是八年前會處真如松下日初曛</div>
</p></div>
<div class='div-other'><a id='mulu1620' />
<p class='h2'>送有維那</p><p style="text-indent:0em" class="lg-abnormal"><div class='lg-row'>諸方作者贈維那饡飯桃花舉更多萬壽不能循眾例點茶相送下前坡</div>
</p></div>
<div class='div-other'><a id='mulu1621' />
<p class='h2'>示高侍者</p><p style="text-indent:0em" class="lg-abnormal"><div class='lg-row'>學道先須志氣高雨簦霜履不徒勞幸然頂眼明如日何待北山吹布毛</div>
</p></div>
<div class='div-other'><a id='mulu1622' />
<p class='h2'>示實維那</p><p style="text-indent:0em" class="lg-abnormal"><div class='lg-row'>北山為說真實話道在尋常日用中化得糧仍化炭翠巖老漢得雲峯</div>
</p></div>
<div class='div-other'><a id='mulu1623' />
<p class='h2'>送堅維那</p><p style="text-indent:0em" class="lg-abnormal"><div class='lg-row'>罰錢喫棒匪尋常鐵石心堅始克當且喜北山無許事不須傳說到諸方</div>
</p></div>
<div class='div-other'><a id='mulu1624' />
<p class='h2'>天平圭禪師書至賦荅</p><p class="byline"><span class='note-inline'>(明初)</span>釋德祥</p><p style="text-indent:0em" class="lg-abnormal"><div class='lg-row'>姑蘇城下別兵前水北雲南事可憐一紙書來開不得傷心猶恐說當年</div>
</p></div>
<div class='div-xu'><a id='mulu1625' />
<p class='h2'>送有中師序</p><p class="byline">陳繼</p><p>昔歐陽永叔嘗以文與重秘演惟儼其二人皆卓然自豪者既不為世用隱伏浮屠所以遺外世俗養其氣節則又與其徒不類故永叔重之而致其聲於千載也予方外交有有中者常慕秘演惟儼之為而濟以和易遜讓或為之曰師與惟儼不同而何為其慕之有中曰以剛而行柔吾以柔而行剛用若不同而所歸者無不同吾佛之道弘慈舍忍而不較是非矜功能於所不知似若以柔為用至其修欶苦節萬仞特立若層崖峭壁截然而不可犯者則又非剛毅無以成之也或者曰師之言其有道哉因言善學書者不以迹而以其意得其意而迹不足論也師之與演儼殆若是歟故予與有中游者是亦有可重也宣德三年夏有中上北京從游賢公[夕*即]間而與天下之善學佛者交既有得飄然南還與之合而誼好者請言送之予聞有中主婁江勝感接待寺為宏麗之室而命以名者多所詩歌之什其足快悅心志者又多有作有中歸也擇一勝而懸榻其中俟予亦南還過而下之相與盤礡不知永叔其於我游者何如耶有中聞而躍然曰吾志有定所者久矣子無遲其歸</p>
</div>
<div class='div-xu'><a id='mulu1626' />
<p class='h2'>北禪倡和詩序</p><p class="byline">陳繼</p><p>事有偶然而遂為不朽者必因其人而然若王右軍會於蘭亭柳柳州游於黃溪其始未之為不朽也其言一出後世以為故事天下豈無同其事者哉求其言而相若者則或未之有也所以事雖有而不有也苟有之而同見愛重於人其事烏得而不傳哉况乎以舂容之音諧金石而迭奏於宮商者可使其寂〃耶余昨游吳城北禪寺而與諸搢紳俱寺之主者孚尹師適其出不遇因以唐張籍僧房逢著欵冬花之句為韻相屬而為詩詩成和之者凡若干人而詩倍其數以張繼孟之老徤謝孔昭之豪放錢孟書之雄渾印明遠之沉實周公禮之和暢王庭珪之清麗啟東白溫純餘則如秋泉湛月桃李敷春者相與聯鑣共轡而爭下長坂也是可以傳耶而不可以傳耶果可傳也則天下之能詩者余望其見之果不可傳也則是詩之作者余偕其勉之偕其勉之而益進焉望其見之而取正馬二者之為亦相勸之義在友道為不薄其詩傳不傳則又不足計也但識一時之事耳然以右軍之清曠柳州之文雅在吾徒何及孚尹師嘉定人為副綱好義潔行能為詩故士君子多與其交云</p>
</div>
<div class='div-other'><a id='mulu1627' />
<p class='h2'>古林上人字說</p><p>上人日芳為名古林為字者蘇之練川人居積善寺從宿德講曹溪大鑒禪師之說復嗣道於碩老食飲絕腥葷醪醴持眾戒久不渝度誠可謂愿慤者也上人入京謁余求為其字之說余非學佛者將何以為其說哉雖然上人求余言余當有為其說者楩楠豫樟皆材之美者也然囿於氣化梏於寒暑榮謝而不與凡卉異求貫四時凌轢霜雪挺然出羣表含秀敷榮歷久歲而不變者惟松柏為然以松柏之恒茂得不謂之日芳哉以松柏之高大得不謂之古林哉上人名字取義於斯其勵德於<span class='corr'>己</span>者亦必有道矣松柏堅貞可悟恒性歲寒獨立可勵持守大而出倫可儗學至悟性者知其本之真靜妙用無方擴而充之彌滿六合卷而藏之湛然方寸也得其道而持守之固者窮達不移安危不易死生不變毅然執之而已矣學之至者幾乎聖人斯無可得而議也以是而覺之覺其所以然求其所當然覺其是覺其非覺其進覺其退隨其所覺而覺其覺則其所謂心無所住而能應變者俾住而應之皆實理之酬酢而不泥於空寐以神其幻也善學者觸類而長之因物以悟之豈拘拘哉吾於上人故不敢以其道而瀆告之欲其願名思字勇而進之而不與常流類也上人其懋哉</p>
</div>
<div class='div-other'><a id='mulu1628' />
<p class='h2'>送真上人住姑蘇寶覺寺</p><p class="byline">劉鉉</p><p style="text-indent:0em" class="lg-abnormal"><div class='lg-row'>聞說湯休最少年早將心印一燈傳滇南鄉土渾無夢吳地江山自有緣暮雨疎鐘烟樹外夕陽孤塔水雲邊遙知聽法龍來處香散花飛晝滿天</div>
</p></div>
<div class='div-other'><a id='mulu1629' />
<p class='h2'>贈送吳江僧會</p><p style="text-indent:0em" class="lg-abnormal"><div class='lg-row'>杖錫遨遊上九天袈裟曾拜玉堦前人間無繫空身相方外浮名逐世緣殘雨疎鐘江寺遠夕陽孤塔水雲連贈言好為論吾道聞說聰明似大顛</div>
</p></div>
<div class='div-other'><a id='mulu1630' />
<p class='h2'>游半塘寺訪紹南宗</p><p class="byline">趙宗文</p><p style="text-indent:0em" class="lg-abnormal"><div class='lg-row'>渡溪何處訪招提山郭橋邊萬竹齊寶地去城三里外香臺臨水半塘西松泉似續神僧講苔石猶　郡守題誰識上人行道處去來不受一塵迷</div>
</p></div>
<div class='div-other'><a id='mulu1631' />
<p class='h2'>送先上人還靈巖</p><p class="byline">徐有貞</p><p style="text-indent:0em" class="lg-abnormal"><div class='lg-row'>靈巖奇絕勝天台先老機鋒似辨才到處水雲留一缽立談花雨集層臺錫飛千里門前落門對雙林樹不開此去想應長面壁何時出定却重來</div>
</p></div>
<div class='div-other'><a id='mulu1632' />
<p class='h2'>成化改元五月初因送吳大參諸公遊虎丘歸過半塘訪月堂上人復留酌</p><p style="text-indent:0em" class="lg-abnormal"><div class='lg-row'>虎阜游歸過半塘洗觴重酌賛公房醉來爛熳題詩句寫破琅玕碧數行</div>
</p></div>
<div class='div-other'><a id='mulu1633' />
<p class='h2'>成化辛夘六月十七日訪月堂鏡上人和天全翁韻</p><p class="byline">李誠</p><p style="text-indent:0em" class="lg-abnormal"><div class='lg-row'>千里乘舟入半塘陰陰夏木賛公房笑談不覺清如水醉寫淋漓墨數行</div>
</p></div>
<div class='div-xu'><a id='mulu1634' />
<p class='h2'>應詔揮豪詩序</p><p class="byline">程敏政</p><p>惟我　憲廟以天縱之資篤意經史凡稽古禮文之事必遴選儒臣討論刊定而於　燕閒之餘游心釋典雖考閱繕寫之責亦不輕[田/廾]廼一時供奉之臣仰副淵衷多克以材藝自見者若今僧錄左善世皚東白亦其一人焉東白世居蘇之嘉定以儒名家其從父當宣德間仕為刑部郎中中中之弟實生東白東白之生也不樂葷娶因從釋留光寺景㤗中入京禮右講經古儀縉公為師而縉則左善世玉磵清公高足內典之學具有家法然東白猶以為未足復從遊駕部東海張君汝弼授儒書攻古律詩學楷行書法業日以進同行者率自以為不及成化初被選入　大內漢經館書文光祿給饌凡　朝廷有禳禬禱祈之舉東白必與焉丁酉歲宴　上閱法華經而悅之　命近臣下經館擇能書者近臣悉以其名上　御筆獨標定皚第一人命率眾書法華經又奉　詔書金光明最勝王經期年事竣授階左覺義兼主香山永安寺仍在經館被　賞賚甚厚癸夘進左善世弘治初罷寫經尋復召入供奉如故而其高足左覺義銓振威代主香山則來請曰吾師被遇　先朝在內經館幾二十年中朝縉紳不鄙與吾師還徃自東海而後若今庶子匏菴吳君原<span class='corr'>博</span>諸公每每有詩相贈遺集以成卷將題曰應　詔揮毫而虗其首願得一言序之惟古釋之以詞翰名者若陳智永唐懷素葷葢非獨出其儕行雖號儒生者或歉於斯殆其志專而業精故也夫歉不歉未暇論乃若其徒在後世有所遇以克成名于一時者亦固難其人焉則東白之所遇斯不謂之隆哉諸公之詩雖以為東白之作然本經幃之餘力以及梵典而用人集事至于無一材一藝之遺則　先帝之霈恩餘澤在人者其何可㤀哉東白號梅樂又號游幻道人奉清公居都城北隆福寺予每過之必觴詠竟日恒愛其豪放有藏真之風而又好儒書達世務議論侃侃不落人下凡釋政多取决葢方外之偉人騷壇之佳友視世之嵬瑣者殆不足道也</p>
</div>
<div class='div-other'><a id='mulu1635' />
<p class='h2'>送徵書記南遊</p><p class="byline">程敏政</p><p style="text-indent:0em" class="lg-abnormal"><div class='lg-row'>爐薰經卷束裝行秋入船窓水氣清禪室未㤀星北拱鄉心遙逐雁南征三吳錦樹長洲苑六代青山建業城來徃詩筒應不絕聽人傳取惠休名</div>
</p></div>
<div class='div-other'><a id='mulu1636' />
<p class='h2'>贈璇上人南歸</p><p class="byline">韓雍</p><p style="text-indent:0em" class="lg-abnormal"><div class='lg-row'>脫却塵凡守寐寥遠公門下特高標錫飛已占吳山勝杯渡何妨楚水遙南壟蘋蘩春自薦北堂甘旨晝親調憐君獨遂還鄉願夢繞江天恨未消</div>
</p></div>
<div class='div-other'><a id='mulu1637' />
<p class='h2'>贈釋子芳草堂</p><p class="byline">吳寬</p><p>出吳閶門走山塘山塘北去七里長平郊啒起虎丘寺雲樹一簇攢青蒼我昔家居絕塵事兩足只有登山忙扁舟搖搖掠岸去尋奇探勝時徜徉舍舟登岸縱所適四尺古墽當道傍傍傍父老說遺跡劉公佐邑殊循良邑人此地曾拜送相與聚土示不㤀我欲題詩紀其事碑亭淡淡餘殘陽翛然欲去更回首忽見側畔依僧坊青松夾道蔭寺額大書金字何煌煌竹陰蕭然槿花舍中有丈室并迴廊一從京師住三載東南引領徒相望旦朝忽有僧來謁自言來自胥臺鄉吾師出家修苦行吳下知名芳草堂今年新領祠部檄劉公墩邊開道塲敢持絹素乞一語南還留作山門光嗟哉後世重異教三吳尤云熾而昌穹樓傑殿塗金碧直以壯麗充緇黃其間號稱彼善者屈指一二無留藏白雲寺建為范老表忠觀改因岳王只今此寺雖儉朴寺名却為劉公彰此墩可夷碑可仆有僧世守庸何傷投簪還鄉會有日便擬入寺尋支郎舊時詩句如可補坐我草堂焚妙香</p>
</div>
<div class='div-other'><a id='mulu1638' />
<p class='h2'>題治平寺琬上人所藏巨然山寺圖追次虞道園先生韻</p><p class="byline">吳寬</p><p style="text-indent:0em" class="lg-abnormal"><div class='lg-row'>疎林逗晚照際水扃柴關中有方丈室翠納千里山山路多白雲滃然隔塵寰倚節望崷崪展席聽潺湲願邀巨然老置我水石間忘歸飽清暉從此終日閒層巒結暝色不逐樵夫還</div>
</p></div>
<div class='div-other'><a id='mulu1639' />
<p class='h2'>留題治平寺次前韻</p><p style="text-indent:0em" class="lg-abnormal"><div class='lg-row'>野岸艤舟楫登登扣禪門木杪望飛閣半依茶磨山翻嫌棟宇高隔林見人寰石湖分一曲殿腳隔潺湲老僧閱梵語趺坐寒雲間不知城中人暫到非長閒棹歌荅空谷沿流月中還</div>
</p></div>
<div class='div-other'><a id='mulu1640' />
<p class='h2'>與賀美之過陳湖訪陳氏昆仲再宿東明院時玉汝居京師而主僧頓公沒矣因遺其徒良琛</p><p style="text-indent:0em" class="lg-abnormal"><div class='lg-row'>東明院裏重投宿偶見前題一嘅然欹枕亂蛩如昨夜入門高樹却多年季方不與元方在小朗還同大朗賢何處玉笙吹未歇山扉新月照人眠</div>
</p></div>
<div class='div-other'><a id='mulu1641' />
<p class='h2'>送僧永岡歸吳住白馬寺</p><p style="text-indent:0em" class="lg-abnormal"><div class='lg-row'>石縫梅泉一縷清早年依此學無生紫藤垂塢人迂步白馬馱經寺得名法席坐揮椶拂短官河去上木杯輕山中試茗何時好擬借禪房折脚鐺</div>
</p></div>
<div class='div-other'><a id='mulu1642' />
<p class='h2'>追和元充太樸學士游石湖寶積寺</p><p style="text-indent:0em" class="lg-abnormal"><div class='lg-row'>禪堂擁翠總雲岑誤認天平萬石林學士放歌來水曲道人偏袒坐松陰飲泉別澗多溪鹿啄木空山或野禽亦欲他年閒倚棹繞湖風雨聽龍吟</div>
</p></div>
<div class='div-other'><a id='mulu1643' />
<p class='h2'>贈僧瘦岡住吳城寶幢寺</p><p style="text-indent:0em" class="lg-abnormal"><div class='lg-row'>古院清如許高岡瘦若何不須居十剎初喜附雙峨窗滿霜餘柿庭深雨後莎法筵揮麈處先為敵魔</div>
</p></div>
<div class='div-other'><a id='mulu1644' />
<p class='h2'>鄉僧來京師者多乞一詩而歸葢皆舊識于山水間者</p><p class="byline">吳寬</p>
<div class='div-other'><a id='mulu1645' />
<p class='h3'>智懃還洞庭興福寺</p><p style="text-indent:0em" class="lg-abnormal"><div class='lg-row'>杖錫過京華西山即是家有時論日月隨處臥烟霞懷土情終惡還鄉路亦賒春深俞塢裡應為問梅花</div>
</p></div>
<div class='div-other'><a id='mulu1646' />
<p class='h3'>文懷住吳江法雲寺</p><p style="text-indent:0em" class="lg-abnormal"><div class='lg-row'>見說湖心寺人須一葦杭水浮林屋近地限雪灘長挂衲投禪杖繙經坐講堂邑人多好施應愛道風香</div>
</p></div>
<div class='div-other'><a id='mulu1647' />
<p class='h3'>古梅住半塘永福寺</p><p style="text-indent:0em" class="lg-abnormal"><div class='lg-row'>靈鷲山中一樹梅千年古意自西來暗香浮動今何處應向劉公墩下開</div>
</p></div>
<div class='div-other'><a id='mulu1648' />
<p class='h3'>定佩住城東定慧寺</p><p style="text-indent:0em" class="lg-abnormal"><div class='lg-row'>久從玄墓山中隱又向湖州市裏行浮世此身皆可託應同圓澤話三生</div>
</p></div>
<div class='div-other'><a id='mulu1649' />
<p class='h3'>某住石湖寶積寺</p><p style="text-indent:0em" class="lg-abnormal"><div class='lg-row'>碧山影落石湖心詩句從來最易尋為語山僧須管領他年吾欲載登臨</div>
</p></div>
<div class='div-other'><a id='mulu1650' />
<p class='h3'>某還石湖治平寺</p><p style="text-indent:0em" class="lg-abnormal"><div class='lg-row'>湖上何年開寶坊峭峯為壁樹為堂地高已與諸天近何處人間是上方</div>
</p></div>
<div class='div-other'><a id='mulu1651' />
<p class='h3'>宗泉還七寶泉</p><p style="text-indent:0em" class="lg-abnormal"><div class='lg-row'>細飲山根七寶泉北來還上五湖船大方游徧渾無滯佛法胸中已了然</div>
</p></div>
<div class='div-other'><a id='mulu1652' />
<p class='h3'>永明還法華寺</p><p style="text-indent:0em" class="lg-abnormal"><div class='lg-row'>天西山水尤佳處舊有蓮宮號法華歸去緣知添嫩竹到來猶記褁新茶</div>
</p></div>
<div class='div-other'><a id='mulu1653' />
<p class='h3'>真慎還玄墓寺</p><p style="text-indent:0em" class="lg-abnormal"><div class='lg-row'>諸徒祝髮總嘻嘻正是山門復盛時預約舊游須再到好磨蒼壁待題詩</div>
</p></div>
<div class='div-other'><a id='mulu1654' />
<p class='h3'>文鄂住文殊寺</p><p style="text-indent:0em" class="lg-abnormal"><div class='lg-row'>文殊蘭若今何在說在陽山箭闕傍入定不知風雨過白龍應向缽中藏</div>
</p></div>
<div class='div-other'><a id='mulu1655' />
<p class='h3'>戒香歸洞庭福源寺</p><p style="text-indent:0em" class="lg-abnormal"><div class='lg-row'>扁舟何處發遠自北都還若住人間世無如湖上山孤雲仍兩角此地少三斑橘柚能供稅秋深便掩關</div>
</p></div></div>
<div class='div-other'><a id='mulu1656' />
<p class='h2'>送僧歸住靈巖禪寺</p><p class="byline">趙寬</p><p style="text-indent:0em" class="lg-abnormal"><div class='lg-row'>名山鬱鬱郡城西遙望叢林積翠迷寶殿琳宮塵不到[屧-彳+爿]廊香徑鳥空啼幽深自稱禪家住佳麗還憑墨客題早晚懸冠歸舊隱會將藜杖躡雲梯</div>
</p></div>
<div class='div-other'><a id='mulu1657' />
<p class='h2'>送僧住寶華寺</p><p style="text-indent:0em" class="lg-abnormal"><div class='lg-row'>寶華禪院五湖東隱約層臺俯碧空一曲煙村孤嶼外數聲仙梵夕陽中天花已悟根塵絕水月真看色相同莫怪道人歸興早朝來燕樹起秋風</div>
</p></div>
<div class='div-other'><a id='mulu1658' />
<p class='h2'>送僧住支硎山寺</p><p style="text-indent:0em" class="lg-abnormal"><div class='lg-row'>回峯如㦸倚江天支遁風流尚宛然馬跡千年留石上鶴飛何日返亭前林泉有意尋幽賞軒冕無因了俗緣寺主相逢聊借問幾時方丈許叅禪</div>
</p></div>
<div class='div-other'><a id='mulu1659' />
<p class='h2'>送僧歸住華嚴寺<span class='note-inline'>(時寺毀于火已久兾師徃修之)</span></p><p style="text-indent:0em" class="lg-abnormal"><div class='lg-row'>土焦蘭若已多年尚有浮屠出紫烟靈勝常留因地在住持今得上人賢遠攜錫杖來經始行見琳宮起鬱然佛事聿興檀施集大開方丈與安禪</div>
</p></div>
<div class='div-other'><a id='mulu1660' />
<p class='h2'>送照上人歸吳</p><p style="text-indent:0em" class="lg-abnormal"><div class='lg-row'>千頃平湖入渺茫叢林深在水雲鄉寶幢影落澄波動仙梵聲驚白鳥翔境勝禪心應自在地偏塵慮易消忘袈裟莫遣歸來晚好趁新秋一味凉</div>
</p></div>
<div class='div-other'><a id='mulu1661' />
<p class='h2'>贈善盡僧古蘭</p><p style="text-indent:0em" class="lg-abnormal"><div class='lg-row'>禪牀高臥太湖東幻出乾坤意不窮誰謂丹青非本色要知空有是家風王郎詩在無聲處顧老神傳阿堵中悟得豪端三昧法不須重問石田翁</div>
</p><p><span class='note-inline'>(古菴甞謂人曰表師石田)</span></p>
</div>
<div class='div-other'><a id='mulu1662' />
<p class='h2'>贈殊勝菴問梅上人</p><p style="text-indent:0em" class="lg-abnormal"><div class='lg-row'>十里石湖披畵圖中有蘭若林巒殊上人耐寒斵氷雪手種梅花千萬株開時春風滿山閣老僧與花雙寂莫閒將禪意問花神何事年年開復落</div>
</p></div>
<div class='div-other'><a id='mulu1663' />
<p class='h2'>題扇贈昱上人</p><p style="text-indent:0em" class="lg-abnormal"><div class='lg-row'>吳山西麓洞庭前萬頃湖光一鑑懸居士草堂無長物楞嚴一卷送流年</div>
</p></div>
<div class='div-other'><a id='mulu1664' />
<p class='h2'>吳山盛長老號竹宗為作偈曰</p><p style="text-indent:0em" class="lg-abnormal"><div class='lg-row'>渭川之濱修竹靡靡上有老宿下有稚齒森寒<span class='corr'>淨</span>綠種種相似傳相孕育祖宗孫子煙雲滿山斐然盛矣我觀修竹悟彼禪理鬱鬱萬葉惟一本耳縱橫千畝自一竿始於嗟我師皎皎素履居深山中遠絕城市攻苦食淡不識滫髓麻衣卉裳不識紈綺如竹虗直不作骫骳如竹娟娟不受泥滓師誠賢哉為世大士我聞內教聿有歸旨萬法輻輳不出一軌眾生同心莫有汝爾伊昔達摩道蓋如此至今衣缽承襲未已蘀龍森森滿目皆是師其勉旃栽培剪薙滋其碧蘚去其荊<span class='corr'>杞</span>以固其根俾之無毀以暢其枝俾之無萎輝光發榮敷于千祀振爾宗風覺我蒙鄙</div>
</p></div>
<div class='div-other'><a id='mulu1665' />
<p class='h2'>正德壬申九日與友人杜咸心游堯峯寺宿於通師之院距今已十二年矣師忽過予作之贈之嘉靖甲申夏五望日</p><p class="byline">趙宏</p><p style="text-indent:0em" class="lg-abnormal"><div class='lg-row'>昔曾一宿堯峯寺屈指俄經十二年臺殿燼餘聞改作山林形勝想依然平生登覽非無意此日相逢却有緣一錫水雲師別去未知何處更叅禪</div>
</p></div>
<div class='div-other'><a id='mulu1666' />
<p class='h2'>游華嚴寺次白川先生韻贈詮公</p><p style="text-indent:0em" class="lg-abnormal"><div class='lg-row'>憶過華嚴寺春風歲載陰煙霞通覺路水月<span class='corr'>淨</span>禪心花剎梵音徹蒲團燈影深幽尋殊未歉猶和郢中吟</div>
</p></div>
<div class='div-other'><a id='mulu1667' />
<p class='h2'>清明後十日寄華嚴寺二僧<span class='note-inline'>(庚子)</span></p><p style="text-indent:0em" class="lg-abnormal"><div class='lg-row'>百花落盡清明過小院猶存一瓣看欲覔高僧大小朗不妨詩思倚欄杆</div>
</p></div>
<div class='div-other'><a id='mulu1668' />
<p class='h2'>望堯峰寺懷通上人</p><p style="text-indent:0em" class="lg-abnormal"><div class='lg-row'>憶昔堯峯下曾聞玉塵揮自慚嬰世網十載與師違野靄連青嶂巖花落翠微梵餘清晝逈誰與掩山扉</div>
</p></div>
<div class='div-xu'><a id='mulu1669' />
<p class='h2'>都下贈僧詩序</p><p>今年大給祠牒鄉僧多集京師余少時嘗讀書山寺中好與方外人交故多識之時余適在告閉門高臥諸大德或時訪焉皆得罄詁以盡彼此之懷及度畢皆還山去余或時作數語送之遂成篇帙暇時通錄一處曰備方外交游文字云</p>
<p>成化丙子八月二日前進士南濠楊循吉書</p>
</div>
<div class='div-other'><a id='mulu1670' />
<p class='h2'>都下贈僧詩</p>
<div class='div-other'><a id='mulu1671' />
<p class='h3'>榮公還金山</p><p style="text-indent:0em" class="lg-abnormal"><div class='lg-row'>十年不出山一遊即千里問師何處來固亦偶然耳人言人間好自愛巖谷裡紅塵日撲面洗眼無清水孤身本何將一缽乃生理來既無牽去亦誰能止昨聞檀樾船風帆欲南指別我從此逝飄飄白雲履我觀世間人孰不為身使惟師乃不然來徃由自<span class='corr'>己</span>歸及枇杷熟憶我青林底</div>
</p></div>
<div class='div-other'><a id='mulu1672' />
<p class='h3'>瓊上人還萬壽寺</p><p style="text-indent:0em" class="lg-abnormal"><div class='lg-row'>京國幾時留匆匆兩月周禪從逆境打衲到暑天[(冰-水+〡)*ㄆ]作禮辭僧伴挑包上客舟將何償此願速揀好山游</div>
</p></div>
<div class='div-other'><a id='mulu1673' />
<p class='h3'>旦公徃寶積寺</p><p style="text-indent:0em" class="lg-abnormal"><div class='lg-row'>古寺石湖邊為僧今幾年開堂小游戲出世大因緣生死一夢耳江山常熾然遙知末句子不肯向人傳</div>
</p></div>
<div class='div-other'><a id='mulu1674' />
<p class='h3'>果前堂南歸</p><p style="text-indent:0em" class="lg-abnormal"><div class='lg-row'>雲水飄然一老僧頭顱種種貌棱〃人間止果修將滿天下名山遇即登向來見來終不實從前學得是無能此歸莫向舟中結且臥隨身七尺藤</div>
</p></div>
<div class='div-other'><a id='mulu1675' />
<p class='h3'>送楚嚴住支硎山</p><p style="text-indent:0em" class="lg-abnormal"><div class='lg-row'>昔有支公者曾為此山客至今石磴上猶存馬行迹寒泉出傍澗散漫流不息何人作大字茟勢甚奇特巖巖圓通殿飛構爛金碧春來香大盛傾城出游適施錢日滿缽來徃恒絡繹世人競刀錐於此乃不惜我當少年時一歲嘗一即提擕隨父兄娛覽常至夕別來已幾時何啻十年隔此山是名山先從晉時闢非有高行僧何堪主其席今師遂當徃遠續前人蹟我今何以贈小偈聊塞責切煩大士前為我啟胸臆慧眼無不觀是物皆潤澤如何不見我困此塵俗役願垂楊枝露灑我一點滴不願官祿高不求財寶積但願塵勞中早脫奔走厄無災復無難居家作禪伯保此清<span class='corr'>淨</span>正永離種種色與師結交晚來著登山履</div>
</p></div>
<div class='div-other'><a id='mulu1676' />
<p class='h3'>鄂首座還山</p><p style="text-indent:0em" class="lg-abnormal"><div class='lg-row'>病中承數過清話一罏香對食甘同葉忘形不下牀壁間懸笠破門外倚藤方惆悵明朝別何人話悶鄉</div>
</p></div>
<div class='div-other'><a id='mulu1677' />
<p class='h3'>嚴長老歸寶積寺</p><p style="text-indent:0em" class="lg-abnormal"><div class='lg-row'>黃蘆寶積寺創自鏡禪師佛殿已百歲僧房今六支<span class='note-inline'>(寺有六房房各有名)</span>洞<span class='note-inline'>(房出山)</span>牖笠澤水通池他日吾將到來題壁上詩</div>
</p></div>
<div class='div-other'><a id='mulu1678' />
<p class='h3'>吳中普門長老乞語</p><p style="text-indent:0em" class="lg-abnormal"><div class='lg-row'>普門在何處莫向海門尋只此吳城中便有紫竹林古以水與月而賛白衣士舉頭即見月掘地即得水朴哉明長老今徃住普門濟度說已盡我復將何言雖然無可言願且舉水月月在水中明此理分明說</div>
</p></div>
<div class='div-other'><a id='mulu1679' />
<p class='h3'>百花菴主見訪</p><p style="text-indent:0em" class="lg-abnormal"><div class='lg-row'>一春高臥只垂簾說着浮名病又添聞道百花菴可住他時借我讀華嚴</div>
</p></div></div>
<div class='div-other'><a id='mulu1680' />
<p class='h2'>順自然說</p><p class="byline">楊循吉</p><p>原夫法性周流本常存而靡間真心顯現匪假為而後成然而背覺合塵多迷無記厭凡求聖亦墮有為是以執境不融觸途成滯跼促於廣大之苑煩噪於清凉之林求出世間為障益甚思遊物外係跡彌深推其所由有自來矣豈知以手作拳不若㤀拳而手自得趨日惡影不若避日而影自消盖以種色無邊非徒雕刻虗空不盡寧出開通不可於牛角作有觀不可於龜毛作無想若復違背物情鮮有能圓通道體者也余幼躭丘壑長習典文慕鄧尉之清奇懷玄墓之曠達遂以秋日觀夫祇園有上人法名真順朝暮相從歷磵經岡既已藉其指引穿雲過磴亦復仗厥扶持顧色探懷似乎有請詢其本意欲得字焉於是考彼玄筌參之梵筴按名采旨宜曰自然夫土無倒生之木江無逆流之水揆斯物理悟厥禪心向者所談<span class='corr'>已</span>畧備矣上人神情曠朗機思圓明必能浮航智海隨慧風而挂帆策駿覺途遵坦塗而頓轡者也</p>
</div>
<div class='div-other'><a id='mulu1681' />
<p class='h2'>書比丘如霖齋僧卷後</p><p class="byline">陸光祖</p><p>比丘如霖本婁上儒家子苦行癯容發願齋十萬八千僧王鳳洲尚書蘇懷愚侍御管東溟按察敘之甚詳來遊白下王忠銘趙定字二宗伯皆有題贈余謂檇李本覺寺乃雲衲東西來徃必出之途蘓子瞻嘗三過其處比丘必欲圓滿大願宜駐錫於本覺始事之日吾家少齎糧助之用佐五光生盛意云</p>
</div>
<div class='div-xu'><a id='mulu1682' />
<p class='h2'>報恩臥佛寺月林性公住持序</p><p>蘓郡有報恩臥佛寺建始於吳燬於唐錢氏有國即故址而新之寺有塔起於梁高十二層前有釋迦殿後有臥佛閣建炎之難亦燬為燼元豐重建所存者九層即蘇文忠公捨龜以藏舍利者是也寺在蘇城之北故俗呼北寺云寺有五院為浙右名藍其塔後望烏目前瞤太湖堪輿家以謂後接生氣前接堂氣東南巨鎮也正德壬申夏閏六月後燬於火相傳火光從東南飛入塔中須臾塔炧殿閣亦燼所存止大士一院刼數也嘉靖甲子鄉之諸大夫士民始圖復興既乃延請為眾所信禪僧性月如金檀樾俞賓潘恩誓于佛前銳意修舉前後共得施金太府蔡侯助以揀剩官磚眾益競勸工費易集至隆慶<span class='corr'>己</span><span class='corr'>巳</span>九層規制煥然復新前後殿閣漸有修復之機時蔡侯方育才興化延余至蘇與諸士交談學助成絃歌之政眾謂塔功落成登之周望趣覽可以盡東南之勝乃相期蔡侯別駕招君司理張君同徃觀之余先至乘興先登抵第八層極目覽望形神恍恍在霄漢外復下坐院中以待諸公之至已而先後報至齋中復從諸公登八層余曰最上一層留以相待諸君云極目以盡大觀不須更上也余謂昔賢譏對塔說相輪今諸公身已至塔中所未盡者最上一層耳去相輪不遠則何如因相與一笑蔡侯謂余曰先生年逾七十半餉間兩度登塔而神不勞體不倦亦有道乎余曰昔嘗從陽明先師登香鑪峯至降仙臺絕頂發浩歌聲震林麓眾方氣喘不能從請問登山之法師曰登山即是學人之一身魂與魄而已神魂也體魄也學道之人能以魂載魄雖登千仞之山向前止見一步不作高山欲速之想徐步輕舉耳不聞履艸之聲是謂以魂載魄不知學人欲速躁進疾趨重跨履聲鏗然如石委地是謂以魄載魂魂載魄則神逸而體舒魄載魂則體墜而神滯予移登山之法登塔故庶幾似之若是夫既即此是學一切應感之迹亦若是而已下復相與坐院中眾僧合掌請曰本寺舊有住持擇行僧通教典主之及修行接眾總理諸務一寺之綱紀也寺廢住持亦隨以廢今寺將復興不可無人以主其事余因賛之蔡侯以為然盡呼寺僧數十人列階因而目之眾中得一僧氣貌殊眾詢其名曰德性果為眾所推服立以住持委之觀者咸服以為神眾僧欲假重於余且欲聞所以住持之義復乞余一言以為左<span class='corr'>券</span>余曰住持之名亦豈易稱循名稽實義不虗生終日圓覺而不知圓覺者凡夫也終日圓覺而住持圓覺者羅漢也終日圓覺而未嘗圓覺者佛也教典言之巵也焚修眾務節之末也余所謂魂載魄之說始可以為住持也已更為之解曰夫所謂圓覺者神之魂也教典眾務魄之應迹也謂之塵勞而主者神也能以神用則魂嘗勝魄終日順應而恒廓然是謂背塵合覺一為應迹所膠塵勞所勝則魂滯於魄終日擾擾而恒冥然是謂背覺合塵背覺合塵者凡夫也背塵合覺者羅漢也無背無合超然平等無知而無不知者佛也更有最上一乘是謂玅覺非言思之所及也月林既任住持不可不通佛法是為序</p>
<p style="margin-left:1em"><span class='note-inline'>(按大羽經云人三魂一曰胎光屬天清淨以無事怡愉為樂二曰爽靈喜機智以擒制幹濟為樂三曰幽光屬地喜欣合以躭溺沉滯為樂李日華云人初在母腹中受父精母血成其朕兆所謂凡氣也合空洞帝真九氣而全其體叚所謂真氣也一氣生胞二氣生胎三氣長靈明仙之氣而生魂性始來以體叚未具而不能靈迨夫四氣而魄生魄者陰神屬地即人之骸骨耳五氣臟生第六長萬真冲融之無而生靈體叚始具則能動動則神生而性靈至九月氣足十月胎圓然後肇生矣儒者論魂魄曰魂者陽之靈也魄者陰之精也魂魄合則生魂魄離則死人死則魂神歸天體魄歸地則魄者人之骨骸耳道家三魂七魄乃云魂者陽神魄者陰神則魄亦無形之神矣不徒有其數且有其名醫亦儒之支流亦曰肺藏魄何耶素問曰陰精所奉其人壽陽精所降其人夭降是降伏之降陰不足而受陽之氣至見枯矣水中所生之火是真陽真陽生陰離水獨制之火是陽耗陰所以速人死亡也○凡人身視聽呼吸言動思想俱屬陽火內中精髓血脉則陰精也陽一動則能爍陰專恃陰精充溢足供其揮運耳若原無一念而腎中真氣自主熏蒸遍體暢不可言真陽生陰陰精所奉所以其人多壽也全以謂人稟陽靈之氣多能以神用事則魂嘗勝魄終日順應而廓然無事是謂背塵合覺其人必壽稟陰精之分多惟以魄用事則魂滯於魄終日投〃而膠逐塵勞是謂背覺合塵其人人人之壽夭雖係乎根於理自不能迷也○李曰老子五文釋氏謂三乘教只說無為見性之理生而有死惟其性作虗明之神玄門守泥見赤子是收拾神氣向內久之則神疑冲舉矣佛家彌陀十六觀乃扱神置清虗潔妙之地止觀成則脫去穢濁而徃生矣設教雖殊其求清陽靈明之神氣正升則一也故文谷之言曰人生未嘗無死形骸有盡人死未甞無生精神不冺此乃勘破死生之言絕無支離離惑者玄者養氣混然一氣不知有心禪者觀心湛然一心不知吏有氣不知有氣者氣一於心也不知有心者心一於氣也心即氣之靈者若離於氣則為神為鬼氣即心之充者若離於心則為遺骸枯蛻然仙人佛所遺徃徃爪髮生長以其心靈所薰既久生機不遽斷也仙釋之蛻特其渣滓鬼趣之幽終必變滅惟大覺聖人不即心不離心不即氣不離氣非即非離亦離亦即不但分二併不存一所謂入無餘涅槃而滅度之不復可措言思擬議矣○嵩岳珪禪師曰佛能空一切相皆滅萬法而不能即滅定業能知羣有性窮億刼事而不能化導無緣能度無量有情而不能盡眾生界又曰定業亦不牢久無緣亦謂一期眾生界本無增減恒無一人能生萬法萬法有主是謂無法法有主是曰無心如我悟佛亦無神通也但能以無心通達一切有為法耳此釋氏精要語繙盡法藏不能踰也)</span></p>
</div>
<div class='div-xu'><a id='mulu1683' />
<p class='h2'>贈自石上人選授蘇郡都綱序</p><p class="byline">盧襄</p><p>釋教之盛衰關吾道之升降此儒者反經之論有不容以易也而予於其衰也不能無所感焉吾蘇畿輔大郡財賦所入甲於天下姑蘇之臺館娃之宮自昔稱其偉麗而當時崇嚮釋教廣殿邃廡金碧輝映無處無之蓋權輿於吳之赤烏浸盛蕭梁陳隋之間唐李盜起焚掠殆盡錢氏建節尋命修復其舊以不廢國家祝釐之地而學者之所藏修過者之所休憇隱者之所盤旋亦於是乎有託此無他上之人崇嚮之下之人樂施之主之者又各得其人焉比者大江之南歲薦饑賦不加益而民苦取盈吾蘇之凋敝特甚夫歲饑薦至則上無崇嚮之舉民苦取盈則下無樂施之心而或主者又非其人故連雲之宇視為僦舍干霄之材視為墮樵其富貴之家又徃徃閱而為之居墳而為之宅里胥術史之誅求且復不止箠策縲絏加於衣緇面壁之徒此固釋教之衰而實財賦之屈也財賦屈則民窮而禮義必有所不暇顧矣不亦重可感哉萬壽寺住持大雲字自石青年素質師事寺之老宿雨天霖傳其經兼習其醫不違其戒律遂為浮屠氏白業大夫士之居鄉者咸樂與交其流軰咸推信之僧綱司都綱司有司求其人得自石之賢於眾譽間乃上之禮部部覈其果賢也轉而之吏部奏而官之士大夫之仕於朝者喜盟之得人咸贈之詩推予為之序予未甞讀浮屠氏書無能為告因自石之行以識吾感庶幾歸而率其徒修復焉以弗墜其教予亦將有望於吾民之從禮義之輕也自石毋徒恃榮其官是為序嘉靖八年九月</p>
</div>
<div class='div-xu'><a id='mulu1684' />
<p class='h2'>贈南洲洽上人住持天王寺序</p><p class="byline">前人</p><p>國家張官置吏各有攸司所以輔理承化以佐萬幾也其於佛氏雖未甞崇尚而亦不之廢故設僧錄司于京師以統天下之僧籍其在郡則有僧綱其在州則有僧正其在縣則有僧會則又屬於僧錄而僧錄則大宗伯之屬也天下之寺皆有名額寺一人主之號曰住持選浮屠之賢者充其任在京師者則請於宗伯在外則僧錄給劄使徃主之所以領眾焚修以報四恩也吾蘇招提不下千數在郡城者三十餘天王講寺據郡治東北隅右俯曲水左帶平原幽敻若出[厂@墨]市之外居僧累世讀儒書好修謹與大夫士交故吳中名碩若今閻老洞庭王公都御史履齋林公布政使靜菴沈公及其弟春坊諭德東溪公吏部主事簋菴尤公皆讀書其中以顯發華要天王遂為名寺而其主之賢可知也余少亦甞寓學於此及識長老傑玉岑及其徒珵東丘玉岑善寫梅能詩有幹畧東丘繼之梅與詩亦稱名家今洽上人號南洲則東丘之孫也年未三十善書亦能詩徃來士大夫門下莫不器其能居常慨正殿寖廢欲興建之力小不果戚有憂色其習本教之精勤可知也今年本寺住持缺僧綱以其名薦僧錄覈其果賢也給劄與之余嘗見今之住持者乞名山若天目若錢唐去不越月而歸歸而自稱曰住持某山其以名不以實若洽者住山而不出山吾知其<span class='note-inline'>(能)</span>恢拓而修復其故剎矣不亦賢於席不暇煖而徒得其名者哉洽尚益厲素守益修正因俾塵業不侵蓋纏不汩斯足尚<span class='corr'>已</span>洽既捧劄將以八月二十五日入院先期走書乞余文余不能辭為書此寓歸以贈云</p>
</div>
<div class='div-other'><a id='mulu1685' />
<p class='h2'>悼太虗亮公</p><p class="byline">釋真可</p><p>夫龍之為物神異莫測大可以易形千丈細可以隱質秋毫及其嗔睡婬欲之際則本形自露若然者龍雖神異能於自心而不能於無心也太虗亮公著沙門服能世諦事忽畧繩墨故同曹每譏之及臨死時雖病骨頹然見常所識者猶談笑自若不以一死累其懷乃挺然脫去亮公蹤跡豈可以有思惟心測之哉紫柏道人感而悼之曰公未死兮人多疑公既死兮人多思死生不可昧兮心自知公其有靈兮允我辭</p>
</div>
<div class='div-xu'><a id='mulu1686' />
<p class='h2'>送輪比丘從達觀禪師行腳還日掩關吳門虎丘空谷禪房序</p><p class="byline">馮夢禎</p><p>輪比丘者達觀禪師之最初導師也師云十九歲時自北方至吳門偶投輪輙相引納師一日閱通鑑輪舉達摩手持春秋曰血腥語師不覺慘然抑邁徃無前之氣而受慈忍之御勒一言實啟之矣伍胥復大讐而投瀨水之金淮陰侯既貴而酬漂母之德烈士肝膓故如此况出俗拔苦之恩乎師甞揭古<span class='corr'>霝</span>賛師見百丈後歸度受業本師因緣見示曰子知之乎吾終當了此乙酉春師將北去誘輪至楞嚴與之剃染而屬藏公無何輪以緣薄自引去又六年至今歲辛卯師將納所書經於晉陽之蘆芽鐵塔春月自金沙啟行聞已渡河矣時余遊吳中忽報師至以是月之廿一日初更相見於陸墓始知師憶前事倉卒南返竟以慈心方便從當湖朝海菴中得之輪時已年五十二既相見勢屈辭窮痛哭悔恨如見慈母師攜之至吳江之報恩寺於石佛前授以五戒輪作發願文辭甚哀切余戲謂師今日之事可謂七擒七縱南人不復反矣輪且從師北行約南還之日掩關虎丘空谷禪房三年書法華楞嚴各一部以報父母書梵網經若干部以懺破戒之罪師云我在南嶽夢輪持犬革來吾手奪之及北上屢夢輪則方袍矣輪當終不負我嗚呼師之精誠即頑石可裂豚魚可感况輪亦聰明男子餘<span class='note-inline'>(年)</span>幾何而不自奮激哉古靈之本師惜逸其名族輪勉之余且握管而續僧寶焉輪族姓金氏崑山人名明覺師以慧輪字之夏四月之廿一日序</p>
</div>
<div class='div-other'><a id='mulu1687' />
<p class='h2'>跋慧輪上人卷</p><p class="byline">陸光祖</p><p>慧輪覺上人卒反緇服真烈熖中生蓮華也老夫在當湖里中上人秘迹湖上心知其不凡今遇於清凉山一見語合知上人從此登不退地一之書</p>
</div>
<div class='div-other'><a id='mulu1688' />
<p class='h2'>讚曹林禪兄住鄧尉緣事</p><p class="byline">馮夢禎</p><p>鄧尉山為吳中最佳處曹林居之如龍藏海虎藏林風雲叱咤百怪震恐足為吾道生色余徃歲得北板藏經韜以朱櫝四十暫寄楞嚴者以藉師山中翻閱余懶且拙終當拂衣從師菟裘可無營矣師手無錢修舉廢墜旦暮改觀則給孤祇夜之事余有讚歎耳</p>
</div>
<div class='div-xu'><a id='mulu1689' />
<p class='h2'>送似塵洞聞二上人遊方序</p><p>昔人有言事寡則矜全之情薄處厚則資生之慮深坐不垂堂者千金之子也登高不懼者胥靡之人也至哉言乎出家兒披如來衣荷如來法而沉溺熟境增長閨閣習氣欲斷生死趣菩提此如適粵北轅無有是處似塵洞聞二上人一脫逢掖一逃外法俱奇男子然體質文弱不耐勞苦一旦以達觀師鼓策遂迸裂牽纏給侍瓶錫方出門時已無萬里十方諸佛所共讚歎媿余聞道有年而依違世緣尚戀簪笏青山不返白社久寒侵尋五十思之汗下因感二上人之有志書此送其行且以自警云丁酉冬十月夜漏二十刻真實居士書</p>
</div>
<div class='div-other'><a id='mulu1690' />
<p class='h2'>寄達觀禪師</p><p class="byline">湯顯祖</p><p>情有者理必無理有者情必無真是一刀兩斷語使我奉教以來神氣頓王諦視久之并理亦無世界身器且奈之何以達觀而有癡人之疑瘧鬼之因况在區區大細都無別趣時念達師不止夢中一見師突兀笠杖而來忽忽某子至知在雲陽東西南北何必師在雲陽也邇來情事達師應憐我白太傅蘇長公終是為情使耳</p>
</div>
<div class='div-other'><a id='mulu1691' />
<p class='h2'><span class='note-inline'>(題)</span>寒灰老衲冊</p><p class="byline">袁宏道</p><p>寂音云十刼坐道塲佛法不現前謂佛法不可以三昧靜勝得也六祖云惠能無伎倆不斷百思想謂佛法不可以塞情去念得也隨緣任運謂之任病有斷首者謂覺礙先禪於此分䟽不下權設話柄訛傳既久窠臼從生即此話頭墮前四病如人飲藥藥忌同服久而不效遂罪古方之不靈豈不悲哉盜問於盜曰盜可學乎曰不可學也子試為之盜踰垣而入穴閏及牀主人子方寤失物忽大啼哭主人將下盜者大窘欲出不得私為覔物納主人履主人納履得物遂不果下盜者潛出謂其人曰子不教我幾為所獲盜問何由得出因告之故盜驚喜曰道在是矣若自有之吾豈能傲若哉夫先禪機緣固亦若此若有實法盜亦竊笑矣寒灰叅尋有年試以求之</p>
</div>
<div class='div-other'><a id='mulu1692' />
<p class='h2'>贈小僧習之說</p><p>沙彌性成寒灰弟子也余與諸衲遊德山成偕來暇日乞字于余余字之曰習之諺語云習見習聞佛氏亦以惑之不可伏斷者曰習氣豈真學究家所謂學之不已如鳥數飛者耶夫沙彌所習者曰戒曰行此以習習者也非以性習者也性不可見不可聞習亦不可見不可聞以可見可聞者習不可見不可聞者是之謂壞如以盲習明以刖習馳萬不可得之數也故曰壞也以不可見不可聞習不可見不可聞者是之謂成如以空合空以水歸水如鼓扇風中雖有大智不能測也故曰成也有人問尊宿如何是不動智適沙彌掃地次尊宿遽呼沙彌〃〃應諾尊宿曰此非不動智乎又問如何是住地無明尊宿因謂沙彌如何是你佛性沙彌茫然尊宿曰此非住地無明乎而今要會得性習義只在茫然處會取</p>
</div>
<div class='div-other'><a id='mulu1693' />
<p class='h2'>示天倪上座</p><p class="byline">釋圓修</p><p>達摩少林面壁曹溪獵隊潛藏待其時行則行而後播揚單傳之道非泛然也今之好為人師者多韜光匿跡者少以致法門靡薄古風凋喪歎息空山良可哀矣茲天倪上座出自雲門久參黃檗凡海內知識無不請益十數年來隱居姑蘇不露爪牙不弄唇舌不求名聞不渉外緣耽耽一頭陀行可謂真正衲子每每造余室所叩機緣皆從上尊宿末後句老僧擊開關要已傾心吐服舒紙以乞法語余固辭曰吾言之不足取信於天下不若無言也况上座如斯力行亦何待吾言取信耶天倪再拜曰某揣福薄敢爾妄求但有住山之志耳余故此示以見老成他日接納方來紹佛慧種實未可量也</p>
</div>
<div class='div-other'><a id='mulu1694' />
<p class='h2'>丙寅季冬六日復首座書</p><p class="byline">釋圓悟</p><p>漢月藏公於甲子季秋來金粟山廣慧禪寺謁老僧相見室中即請堂中領眾為第一座中間徵詰並不存知解窠臼已見於鄙刻中至臘八日晚解制已書從上承嗣來源并拂一枝委付返海虞三峯客歲仲冬值老僧六旬之誕復領徒眾來無一言相問惟禮拜徑去今春奉姑蘇檀信請主城中北禪禪剎特命行圓上人持書及新刻至老僧目其普說行由一一精明歷歷有序誠堪紹續至於書巵述昔年得力於古錄語下之尊宿及以老僧著作一爐燒却以免遺害將來老僧道祇恐不是玉是玉真大奇更復何云</p>
</div>
<div class='div-other'><a id='mulu1695' />
<p class='h2'>光舅大中府君<span class='corr'>己</span>亥歲嘗製四十詠壽寶林褧老師八十今八年矣此老師尚無恙其法孫定慧持此卷至都下敬作二偈以為師供</p><p class="byline">楊循吉</p>
<div class='div-other'><a id='mulu1696' />
<p class='h3'>法皷</p><p>維此鼓聲何所起擊之則有本寂然此聲既以擊乃生當其不擊聲何在用手執槌以擊鼓三者和合始有聲如是究竟聲所緣非手非槌非鼓義智人在在勤修習於一擊頃證菩提觀彼鼓聲成立相本自不生那有滅我願仁者亦如是不以聲觀一切身晝安夜安隨在安長享耳根清<span class='corr'>淨</span>樂</p>
</div>
<div class='div-other'><a id='mulu1697' />
<p class='h3'>禪鐙</p><p>法體光明無障礙譬如鐙光破羣昬一燈能作百千燈百千燈自一鐙化自百千鐙照一室其光無壞亦無雜如是乃至一鐙照一室所見光亦然百千鐙多一鐙少而其光體實不異是故我今持此鐙願獻寶林尊者前長令獲此大光明與彼迷生作前導</p>
</div></div>
<div class='div-other'><a id='mulu1698' />
<p class='h2'>贈法嬾閒</p><p class="byline">沈周</p><p style="text-indent:0em" class="lg-abnormal"><div class='lg-row'>看雲只道青山動誰道雲忙山自閒卻笑山人忙不了侵晨洗硯寫雲山</div>
</p></div>
<div class='div-other'><a id='mulu1699' />
<p class='h2'>荅明公送椿芽</p><p>山僧藜藿膓采拾窮野味靈芽[泳-永+(夾/(恭-共))]園種新摘帶雨氣鹽蒸嫰綠愁日[暻-京+恭]微紺瘁褁紙聊搤許珍重不多遺仍傳所食法且囑要精試兼烹必雙井水亦惠山二及云性益壽甫與菖陽比香甘流齒頰食過發吁嚱山僧苦薄相折此八千計本昧吾儒言方長仁者忌</p>
</div>
<div class='div-other'><a id='mulu1700' />
<p class='h2'>挽璋公</p><p>璋老性靈澈參扣不伺版學苦行亦堅心舒語還簡昂昂如喬松秀色照人眼八旬尚徤步有杖倩人撰俄傳疾不出不意竟絕饌徃顧問云何示別作㣲澘荅生我寓死為生所限限極我何留何惜復何戁舉手道謝謝言下仍發筦所[完-二+公]亦超然世迹空一剗旋踵即盡然急若丸走㤆此老今也無千章莫一揀重來但虗堂寒影照鐙琖門前桫欏樹風葉何反</p>
</div>
<div class='div-other'><a id='mulu1701' />
<p class='h2'>香谷為蘭公賦</p><p style="text-indent:0em" class="lg-abnormal"><div class='lg-row'>惟蘭生谷中谷香自蘭生如鄉處君子遂稱君子鄉經云香界者固香界亦香願言固根抵雨露發天芳勿隨茆所化歲久持其常</div>
</p></div>
<div class='div-other'><a id='mulu1702' />
<p class='h2'>[舟-(白-日)]僧</p><p style="text-indent:0em" class="lg-abnormal"><div class='lg-row'>深目流光口帶髭梵書真訣鎮相隨茅山道士燒丹伴天竺光生授記師毛製㲲袍寒日着[寧*頁]裴金椀食時持遊蹤又逐閒雲去滄海重來未有期</div>
</p></div>
<div class='div-other'><a id='mulu1703' />
<p class='h2'>趙頭陀</p><p style="text-indent:0em" class="lg-abnormal"><div class='lg-row'>山住㤀八年眾慮攝一定氣味漸木石久久同心性面瘠疑飢成肌澤匪浣<span class='corr'>淨</span>覆髮短及耳鬍槎黑紛勁邇來訪人寰迹居無塵境半跏就長衢目瞪神亦凝過旅詰何修不語罔有應中露詫莫偃尚見雪霜更動偶不知動靜至不覺靜譬觀鏡中影出入何害鏡施食信酒肉大啜蔑<span class='corr'>羨</span>剩投貨畧不顧千金等破甑謂仙人莫究云佛誰敢證塊然天地間造化莫命令</div>
</p></div>
<div class='div-other'><a id='mulu1704' />
<p class='h2'>和僎公韻</p><p style="text-indent:0em" class="lg-abnormal"><div class='lg-row'>詩僧隨分住市構且三間比屋地俱俗隔簾人自閒道因潭性徹法化石頭頑吟思充行腳時時出世寰</div>
</p></div>
<div class='div-other'><a id='mulu1705' />
<p class='h2'>荅僧求畵</p><p style="text-indent:0em" class="lg-abnormal"><div class='lg-row'>參方歸去草鞋穿老屋清齋省舊緣千里絕雲行腳債一單安月在家禪蕉留庭戶因供字筍熟園林不賣錢何苦要儂麄水墨此心猶落妄塵邊</div>
</p></div>
<div class='div-other'><a id='mulu1706' />
<p class='h2'>贈源上人</p><p style="text-indent:0em" class="lg-abnormal"><div class='lg-row'>苾蒭聞香十年已嘗有寄緘烏有裏秖從人家誦卷軸千里何殊相晤語雲萍蹤跡不可呼眼外之人疑老矣今年秋暑我牀榻脾病困頓未能理黃昏短刺墮枕前不倩人扶攬衣起吹鐙相照見瘦玉人與清詩正堪擬僧中此老古或有超然已覺今惟此翻經石上月紛紛半是微哦細吟耳我持此癖七十年滿地江湖伺知<span class='corr'>己</span>傳杯夜屋飼蚊蚋且畧無生談賦比杭州官府尚多賢當面參寥惜無與腳縢以下自有地不作牕蜂苦鑽紙斯文有契屬老境頻徃頻來自伊始白頭接膝無百年人生歲月如流水</div>
</p></div>
<div class='div-other'><a id='mulu1707' />
<p class='h2'>和錤古田韻</p><p style="text-indent:0em" class="lg-abnormal"><div class='lg-row'>昨晚溪頭月色纖老僧相見且和南算春已及一百五問老今慙七十三桑戶日長蠶足食竹堂風煖燕交談茶麄酒濁無清供奇石銅槃也自堪</div>
</p></div>
<div class='div-other'><a id='mulu1708' />
<p class='h2'>寄源本清</p><p style="text-indent:0em" class="lg-abnormal"><div class='lg-row'>雲迹鷗蹤未易尋自家方寸具山林生來忙事惟吟事人說無心是道心打供齋厨青菜足抄經牕戶綠蕉深老夫頗與僧同調莫謂鍾郎不解琴</div>
</p></div>
<div class='div-other'><a id='mulu1709' />
<p class='h2'>寶林褧師八十</p><p style="text-indent:0em" class="lg-abnormal"><div class='lg-row'>定裏何曾記歲華萬緣空是壽生涯千峯徤步無笻竹一缽加餐有飯麻心似青蓮藏般若眼將秋月照楞伽問師歷臘今多少不欲通人道喫茶</div>
</p></div>
<div class='div-other'><a id='mulu1710' />
<p class='h2'>為越公重題舊作山水圖</p><p style="text-indent:0em" class="lg-abnormal"><div class='lg-row'>畫山寄松院墨澀筆草草別來三十年衲子尚能保開卷漫發笑可感仍交抱正如故友朋卒見含惞悼人生非金石年華豈常好白髮不奈事先此青山老當更三十年與物論壽考題詩報青山彼此託玄造</div>
</p></div>
<div class='div-other'><a id='mulu1711' />
<p class='h2'>挽如公</p><p style="text-indent:0em" class="lg-abnormal"><div class='lg-row'>如老身無着將來典醉鄉號他酒布袋是箇臭皮囊積禍必自發為生安可量長眠當不醒殊莫悟存亡</div>
</p></div>
<div class='div-other'><a id='mulu1712' />
<p class='h2'>挽東禪信公</p><p style="text-indent:0em" class="lg-abnormal"><div class='lg-row'>匝頂霜根七十強笑呵呵地佛心膓掀翻趙老茶公案踏破林仙酒道塲屋掩雲蘿秋榻<span class='corr'>淨</span>經殘松月夜牕凉我來借宿今無主還擬呼之在醉鄉</div>
</p></div>
<div class='div-other'><a id='mulu1713' />
<p class='h2'>雪夜玄談為楊君謙謝慶壽僧</p><p style="text-indent:0em" class="lg-abnormal"><div class='lg-row'>迹邇心自遐京城信為寓寮中宿香火清<span class='corr'>淨</span>與佛住手翻西域經聊作遮眼具楊子簪組人薄榮致勤慕文翰謝酬酢躡雪騶駐蒲座結無生玄旨句下悟推牕夜懷澄瑤花滿庭樹我謂支許流千載復奇遇致高圖莫傳謬寄邯鄲步</div>
</p></div>
<div class='div-other'><a id='mulu1714' />
<p class='h2'>西山老僧</p><p style="text-indent:0em" class="lg-abnormal"><div class='lg-row'>老抱清參太瘦生雪眉霜鬢使人驚游僧久住同衣食畜鶴長隨識性情土[土*坐]逼牀身煖活紙牕烘日眼晶明此心應與山俱靜不是深山養不成</div>
</p></div>
<div class='div-other'><a id='mulu1715' />
<p class='h2'>妙明性公雨中見過報作者之役</p><p style="text-indent:0em" class="lg-abnormal"><div class='lg-row'>珠林記我遊春霧竹嶼勞師報雨舟來徃兩番何足計追尋三過未應休楊花雪濕初沾地燕子寒多倦出樓老去心思清<span class='corr'>淨</span>業茶杯香炷與僧投</div>
</p></div>
<div class='div-other'><a id='mulu1716' />
<p class='h2'>挽虎丘簡書記</p><p style="text-indent:0em" class="lg-abnormal"><div class='lg-row'>詩折病中身苦吟終損神青山見在世白髮過頭人花落三泉雨雲荒萬頃春惟餘石上竹消瘦似清真</div>
</p></div>
<div class='div-other'><a id='mulu1717' />
<p class='h2'>題芭蕉贈僧</p><p style="text-indent:0em" class="lg-abnormal"><div class='lg-row'>山僧心與跡俱閒未限居山及出山長對芭蕉閒不過時留一偈葉中間</div>
</p></div>
<div class='div-other'><a id='mulu1718' />
<p class='h2'>贈味閒禪師</p><p class="byline">顧鼎臣</p><p style="text-indent:0em" class="lg-abnormal"><div class='lg-row'>萬玉青林表依然見遠師貝靈翻葉葉蓮漏滴遲遲壽域添黃耆名山見白眉身心兩無礙自在到期頥</div>
</p></div>
<div class='div-other'><a id='mulu1719' />
<p class='h2'>詩寄半塘住山方璉</p><p class="byline">林庭㭿</p><p style="text-indent:0em" class="lg-abnormal"><div class='lg-row'>塘獨據東吳勝竹影梅香入座間瑞氣常浮千仞閣華光返<span class='corr'>照</span>萬重山鳥啼春日禪心寂塵掃空門貝葉間回首黃堂廿年馬蹄曾踏舊苔斑</div>
</p></div>
<div class='div-other'><a id='mulu1720' />
<p class='h2'>聞方提學侍御二昆仲先生寓壽聖寺賦此奉寄兼為雲泉璉上人書之</p><p style="text-indent:0em" class="lg-abnormal"><div class='lg-row'>柳橋春晚見油幢繡幔爭看玉一雙因厭世紛眠古寺定搖吟幸對晴江松間鶴到啣書卷花裏鶯啼度竹牕獨有野人相望久願聞渾塵即心降</div>
</p></div>
<div class='div-other'><a id='mulu1721' />
<p class='h2'>為懋上人題画二絕</p><p style="text-indent:0em" class="lg-abnormal"><div class='lg-row'>渺渺洞庭秋水濶輕舟搖動碧璢璃松林不隔東南望楓葉寒塘露酒旗</div>
</p><p style="text-indent:0em" class="lg-abnormal"><div class='lg-row'>布衣藤杖稱芒鞋貪看青山偶獨來心與白雲間不礙長天一鶴忽飛回</div>
</p></div>
<div class='div-other'><a id='mulu1722' />
<p class='h2'>寫画寄別傳上人</p><p style="text-indent:0em" class="lg-abnormal"><div class='lg-row'>欲偕閒處遠登山為愛山房又寫山好被山靈來笑我此生何事不能閒</div>
</p></div>
<div class='div-other'><a id='mulu1723' />
<p class='h2'>贈趙頭陀</p><p class="byline">桑悅</p><p style="text-indent:0em" class="lg-abnormal"><div class='lg-row'>打得虗空破頑空又落塵一靈真是性四大假為人蟲響清鐙夜花明破衲春我非經濟客莫現宰官身</div>
</p></div>
<div class='div-other'><a id='mulu1724' />
<p class='h2'>贈承公</p><p class="byline">祝允明</p><p style="text-indent:0em" class="lg-abnormal"><div class='lg-row'>墻外西林是寶坊林間高臥有支郎定回斜日雲穿衲吟斷寒更月滿牀妙梵遠通潮隱隱清陰分與柏蒼蒼何時會取無生話共了趺蒲一夜長</div>
</p></div>
<div class='div-other'><a id='mulu1725' />
<p class='h2'>贈隣院深上人</p><p style="text-indent:0em" class="lg-abnormal"><div class='lg-row'>竹院名童子茅齋坐已公亦如王舍內<span class='corr'>卻</span>愧魯家東共味井泉接分陰樹影中間眠時唱和律呂隔墻通</div>
</p></div>
<div class='div-other'><a id='mulu1726' />
<p class='h2'>贈楞伽院老僧</p><p style="text-indent:0em" class="lg-abnormal"><div class='lg-row'>庭前柏樹手摩挲世壽寧如釋臘多何物與師相伴住楞伽山色石湖波</div>
</p></div>
<div class='div-other'><a id='mulu1727' />
<p class='h2'>送萬壽恩住持磧砂</p><p style="text-indent:0em" class="lg-abnormal"><div class='lg-row'>東郭名區號磧砂主持欣得大方家苾蒭不礙旁牽蔓薝蔔能開到處花玄鑒杖頭酬象馬歸宗拳下辯龍蛇真經古集充三藏願假繙尋助五車</div>
</p></div>
<div class='div-other'><a id='mulu1728' />
<p class='h2'>送洽住天王寺季弟請贈</p><p style="text-indent:0em" class="lg-abnormal"><div class='lg-row'>權姿玅臘氣翩翩應世機神自穎然修習久棲三寶地主維新屬四王天高臺曠苑宜舒嘯蒲坐香牀好息禪我為青蓮李居士揮毫題得壁頭篇</div>
</p></div>
<div class='div-other'><a id='mulu1729' />
<p class='h2'>挽僧</p><p class="byline">周用</p><p style="text-indent:0em" class="lg-abnormal"><div class='lg-row'>地隙一茅蓋垂老六十年劃然見精舍幢繡熏香煙陂陀訪舊石清<span class='corr'>淨</span>迴芳泉園蔬擷眾芳翠柔飫賓筵皓眉光照壁衣袒風翩翩捲雲趣輕舄象龍紛後先三花近白樹一水行清蓮團團摩尼珠濁河光色鮮樂國亦伊邇應直崑崙天塵俗我何意迸淚臨虞淵</div>
</p></div>
<div class='div-other'><a id='mulu1730' />
<p class='h2'>送僧住寺</p><p style="text-indent:0em" class="lg-abnormal"><div class='lg-row'>寺主新傳印還山問隱蹤孤鐘荒嶠月寒雪古堂松寶佛開清供詩奴憶舊逢大顛書尚在慙媿遠相從</div>
</p></div>
<div class='div-other'><a id='mulu1731' />
<p class='h2'>泰上人屢欲東遊訪君謙于支硎之上久不拂柚聊用詰之</p><p class="byline">徐禎[夕*即]</p><p style="text-indent:0em" class="lg-abnormal"><div class='lg-row'>我在長安逢朗公浮杯乞食大城中散花屢<span class='note-inline'>(說金鎞)</span>法宴坐聊揮玉塵風笑指陶潛能愛酒遙思玄度解談空岧嶤太華明星裏飛錫何時度剡東</div>
</p></div>
<div class='div-other'><a id='mulu1732' />
<p class='h2'>贈僧</p><p style="text-indent:0em" class="lg-abnormal"><div class='lg-row'>厭對俗人癡說夢每逢大士亦談詩孤心水月新傳法一衲雲山近訪師</div>
</p></div>
<div class='div-other'><a id='mulu1733' />
<p class='h2'>贈鏡菴上人<span class='note-inline'>(南禪寺)</span></p><p class="byline">徐縉</p><p style="text-indent:0em" class="lg-abnormal"><div class='lg-row'>滄浪池頭秋水清滄浪亭上秋月明上人棲隱已七十披衣擁傾相迎竹扉松逕自成趣猶記當<span class='note-inline'>(年)</span>濯纓處從茲借榻學無生笑指天花落庭樹</div>
</p></div>
<div class='div-other'><a id='mulu1734' />
<p class='h2'>和白川周公贈華嚴寺詮上人</p><p class="byline">沈寮</p><p style="text-indent:0em" class="lg-abnormal"><div class='lg-row'>錫杖虹橋曲袈裟祇樹陰蓮雲舒慧眼花雨<span class='corr'>淨</span>塵心見前真飛動談玄信杳深相逢膚敏士不惜短長吟</div>
</p></div>
<div class='div-other'><a id='mulu1735' />
<p class='h2'>酬詮上人見過</p><p style="text-indent:0em" class="lg-abnormal"><div class='lg-row'>柴荊長日靜杖錫忽雲來對面憐多病論心共冷灰楸枰聞落照山果掇深杯明發猶能念遺余雪裏梅</div>
</p></div>
<div class='div-other'><a id='mulu1736' />
<p class='h2'>荅詮禪師示和玉華子步月之作且以解嘲</p><p style="text-indent:0em" class="lg-abnormal"><div class='lg-row'>一臥寒江五月深數勞飛錫出松隂虎溪自是淹元亮長史何曾避道林隱凡忽傳秋㕍響步蟾遙憶鏡湖心幾回夢到青蓮宇坐愛姜郎白雪吟</div>
</p></div>
<div class='div-other'><a id='mulu1737' />
<p class='h2'>簡樗菴索古村叔遺稿</p><p style="text-indent:0em" class="lg-abnormal"><div class='lg-row'>念爾與余叔交歡二十年談詩深夕飲聽偈幾朝眠別棹無孤㕍遺囊有尺箋不忘前日好終惠後人傳</div>
</p></div>
<div class='div-other'><a id='mulu1738' />
<p class='h2'>病中懷吳中諸寺</p><p class="byline">文徵明</p>
<div class='div-other'><a id='mulu1739' />
<p class='h3'>治平寺寄聽松</p><p style="text-indent:0em" class="lg-abnormal"><div class='lg-row'>七尺藤牀一畝宮青山何處不相容大官底用三升酒長樂愁聞五夜鐘笠澤風煙荒橘柚橫塘秋色老芙蓉幾時歸去楞伽寺常伴林僧看古松</div>
</p></div>
<div class='div-other'><a id='mulu1740' />
<p class='h3'>竹堂寺寄無畫</p><p style="text-indent:0em" class="lg-abnormal"><div class='lg-row'>東城古寺萬枝梅一歲看花得幾迴竹徑三年無我迹松門此日為誰開還應壞壁餘詩草只恐荒碑蝕雨苔憑仗山僧懸木榻長安倦客且歸來</div>
</p></div>
<div class='div-other'><a id='mulu1741' />
<p class='h3'>東禪寺寄天機</p><p style="text-indent:0em" class="lg-abnormal"><div class='lg-row'>從別林僧酒道塲幾回飛夢到溪堂夕陽松逕無塵鞅春水籬根有釣航坐憶同盟多隔世如聞老衲去遊方不知聽雨南軒下誰與幽人續斷香</div>
</p></div>
<div class='div-other'><a id='mulu1742' />
<p class='h3'>馬禪寺寄明祥</p><p style="text-indent:0em" class="lg-abnormal"><div class='lg-row'>聞情每結道人緣不到東禪即馬禪花發來禽凡幾樹夢回啼鳥已三年朔風左掖籠貂帽殘雪長安綰玉鞭不及祥師蕭寺裏茶煙一榻擁書眠</div>
</p></div>
<div class='div-other'><a id='mulu1743' />
<p class='h3'>天王寺寄南洲</p><p style="text-indent:0em" class="lg-abnormal"><div class='lg-row'>天王寺裏竹千頭曲榭迴廊舊日遊別後梅花應自發壁間詩草屬誰收憶看遠岫開飛閭曾予荒宮上小丘白足思歸形夢想封書惆悵問南洲</div>
</p></div>
<div class='div-other'><a id='mulu1744' />
<p class='h3'>寶幢寺寄石窩</p><p style="text-indent:0em" class="lg-abnormal"><div class='lg-row'>久客懷歸問舊遊雙娥精舍屋東頭絕憐近市無塵到曾是尋<span class='corr'>僧</span>竟日留滿地綠陰誰結夏擁籬黃葉更宜秋玉泉清冽應無<span class='corr'>恙</span>憑仗山厨設茗甌</div>
</p></div>
<div class='div-other'><a id='mulu1745' />
<p class='h3'>昭慶寺寄守山</p><p style="text-indent:0em" class="lg-abnormal"><div class='lg-row'>搔首長安望闔閭風煙漠漠九秋餘正思黃葉南朝寺忽把飛雲慧遠書東壁磨碑知有待北牕懸榻竟何如自憐白首無裨補虗棄閒緣臥直廬</div>
</p></div></div>
<div class='div-other'><a id='mulu1746' />
<p class='h2'>贈瑛上人<span class='note-inline'>(大雲菴)</span></p><p style="text-indent:0em" class="lg-abnormal"><div class='lg-row'>昔人曾此詠滄浪流水依然帶野堂不見濯纓歌孺子空餘幽興屬交郎性澄一碧秋雲朗心印千江夜月凉我欲相尋話空寂新波堪着野人航</div>
</p></div>
<div class='div-other'><a id='mulu1747' />
<p class='h2'>贈澄上人</p><p class="byline">蔡羽</p><p style="text-indent:0em" class="lg-abnormal"><div class='lg-row'>五載眠雲宅如浮海上舟斷梁僧渡熟踈竹鳥啼幽靜得觀魚樂閒堪學道謀棹歌何處起城裏有滄洲</div>
</p></div>
<div class='div-other'><a id='mulu1748' />
<p class='h2'>贈松巖</p><p style="text-indent:0em" class="lg-abnormal"><div class='lg-row'>老衲身貧道不貧談經施藥濟貧人巖松可是千年物影落金仙丈六身</div>
</p></div>
<div class='div-other'><a id='mulu1749' />
<p class='h2'>贈瑞雪溪</p><p class="byline">楊循吉</p><p style="text-indent:0em" class="lg-abnormal"><div class='lg-row'>已公善鳴琴得侍皂蓋傍焚香薦高曲猗蘭與文王古樂久已廢淫哇日笙簧史君今賢牧水石來徜徉桑間屏不御七絃韻琅琅君子之德風一旦形四疆軌物欣有遇聞之心慨慷題詩贈琴釋聊代訓俗章</div>
</p></div>
<div class='div-other'><a id='mulu1750' />
<p class='h2'>春夜醉臥偘公房口號</p><p class="byline">王寵</p><p style="text-indent:0em" class="lg-abnormal"><div class='lg-row'>酒後參禪最上乘空山獨夜思騰騰分明記得前生事曾是楞伽寺裏僧</div>
</p></div>
<div class='div-other'><a id='mulu1751' />
<p class='h2'>寄僧</p><p class="byline">周倫</p><p style="text-indent:0em" class="lg-abnormal"><div class='lg-row'>野曠江邊寺詩僧不離禪白雲深寶地珠樹擁金天刼慮安磐石塵心洗瀑泉談玄清不寐失笑虎溪前</div>
</p></div>
<div class='div-other'><a id='mulu1752' />
<p class='h2'>寄山僧</p><p class="byline">主寵</p><p style="text-indent:0em" class="lg-abnormal"><div class='lg-row'>病起轉不樂南山思舊巢彌增阮籍放休解子雲嘲枕上百泉響牕中千嶺交題詩道門侶絕壁為誅[蕵-食+ㄗ]</div>
</p></div>
<div class='div-other'><a id='mulu1753' />
<p class='h2'>河陽良上人饋松英</p><p style="text-indent:0em" class="lg-abnormal"><div class='lg-row'>蜂房攀蜜髓猿壁掃松花遠饋餐霞子猶餘春露華泉香石罅乳鼎熟雨前茶不<span class='corr'>羨</span>朱門肉還來就釋迦</div>
</p></div></div>
<p class='juan'>吳都法乘卷第二十一中終</p>
<p class='juan'>吳都法乘卷第二十一下</p><p class="byline">吳江周永年撰</p>
<div class='div-other'><a id='mulu1754' />
<div class='div-other'><a id='mulu1755' />
<p class='h2'>送泉上人住持西山天王寺</p><p class="byline">王寵</p><p style="text-indent:0em" class="lg-abnormal"><div class='lg-row'>建幢開福地飛錫下青天呪嶺紅泉出懸鐙白石然太湖航寶筏林屋叩金仙為訪毛公<span class='note-inline'>(去)</span>相携入紫烟</div>
</p></div>
<div class='div-other'><a id='mulu1756' />
<p class='h2'>寓大雲菴贈茂公</p><p style="text-indent:0em" class="lg-abnormal"><div class='lg-row'>趺坐長眉咾稜稜插五峯池開通寶筏巢古挂雲松拄杖胡藤劚袈裟金縷縫經行<span class='note-inline'>(不那)</span>出戶堦蘚白蒙茸</div>
</p></div>
<div class='div-other'><a id='mulu1757' />
<p class='h2'>楞伽之麓有堂三楹堂前竹數百挺竹間有泉余與諸友所游憇而藉以遺世者也掌之者僧方正遂謂田古泉上人余倡為短歌二章諸友和歌之云爾</p><p style="text-indent:0em" class="lg-abnormal"><div class='lg-row'>我軰慚非玄度<span class='corr'>羨</span>君不减支林古木脩篁道院清泉白石禪心清夜泠泠琴筑春風片片桃花洗耳直超千古臨流同演三車</div>
</p></div>
<div class='div-other'><a id='mulu1758' />
<p class='h2'>嘉靖癸巳三月晦日將徃白雀寺與碧峯禪師虞山泛舟二首</p><p style="text-indent:0em" class="lg-abnormal"><div class='lg-row'>層巒疊壁映朱簾風軟塵香四月天十里山塘看不足翠屏合沓午雲鮮</div>
</p><p style="text-indent:0em" class="lg-abnormal"><div class='lg-row'>遠公相對靜移舟山似芙蓉水似油白雀白蓮堪結社送余還過虎溪頭</div>
</p></div>
<div class='div-other'><a id='mulu1759' />
<p class='h2'>寄懋上座</p><p class="byline">吳子孝</p><p style="text-indent:0em" class="lg-abnormal"><div class='lg-row'>富貴須臾石間大聲華一霎樹頭風與師共笑紅塵客開眼不知空是空</div>
</p></div>
<div class='div-other'><a id='mulu1760' />
<p class='h2'>寄懋上座</p><p style="text-indent:0em" class="lg-abnormal"><div class='lg-row'>獨住花山大石牀雲霧重遙知楓林下殘雪虎行蹤錫映寒潭水牕臨別磵峯相思來幾日寂莫暮聞鐘</div>
</p></div>
<div class='div-other'><a id='mulu1761' />
<p class='h2'>天池訪懋上人不遇</p><p style="text-indent:0em" class="lg-abnormal"><div class='lg-row'>尋梅行到白雲間卻<span class='corr'>羨</span>山扉世外閒何事浮杯還出寺藤蘿深護水潺湲</div>
</p></div>
<div class='div-other'><a id='mulu1762' />
<p class='h2'>寄大林僧</p><p style="text-indent:0em" class="lg-abnormal"><div class='lg-row'>天池卓錫年來久春日浮杯自武林枝偃小牕松自老雲穿石榻草初深遙知水觀心非痛未許身空病可侵寄語維摩應好在還聞說法有雷音</div>
</p></div>
<div class='div-other'><a id='mulu1763' />
<p class='h2'>寄懋上人</p><p style="text-indent:0em" class="lg-abnormal"><div class='lg-row'>深究楞伽義幽棲久住山省師歸舊寺落葉閉柴關余亦厭塵俗馳心脩竹間方携一鶴去遙訪白雲閒</div>
</p></div>
<div class='div-other'><a id='mulu1764' />
<p class='h2'>寄大林僧</p><p style="text-indent:0em" class="lg-abnormal"><div class='lg-row'>試問竹林寺僧居復何如臘雪覆殘草齋廚鳥雀餘閉門無車轍流水入寒渠誰謂蹉跎者來翻貝葉書</div>
</p></div>
<div class='div-other'><a id='mulu1765' />
<p class='h2'>寄懋上座</p><p style="text-indent:0em" class="lg-abnormal"><div class='lg-row'>病中愁緒日紛紛長憶精廬滿白雲乞我繩牀看藥火人間萬事不須聞</div>
</p></div>
<div class='div-other'><a id='mulu1766' />
<p class='h2'>贈文上人</p><p class="byline">秦夔</p><p style="text-indent:0em" class="lg-abnormal"><div class='lg-row'>飛錫歸來尋重隱衲衣猶帶水雲凉新開林下旃檀屋不染人間聲利塲一榻暖煙朝瀹茗半簾晴雨晝焚香老來多病惟思睡願借山齋六尺牀</div>
</p><p><span class='note-inline'>(天全翁題扁旃檀林)</span></p>
</div>
<div class='div-other'><a id='mulu1767' />
<p class='h2'>贈博菴文上人</p><p style="text-indent:0em" class="lg-abnormal"><div class='lg-row'>袈裟含笑出山行回首煙霞半日程缽水喜看龍臥穩函經獨愛馬䭾輕大千界裏菩提老百寶光中肉髻明珍重蘿龕舊時夢逢人還與話三生</div>
</p></div>
<div class='div-other'><a id='mulu1768' />
<p class='h2'>送文博菴上人還半塘</p><p class="byline">釋永頁</p><p style="text-indent:0em" class="lg-abnormal"><div class='lg-row'>近聞撾鼓出禪關落落高風孰可攀他日擬應雙徑住今朝且向半塘還孤城落日移歸棹極浦晴雲見晚山借問姑蘇舊時月清光曾照幾人閒</div>
</p></div>
<div class='div-other'><a id='mulu1769' />
<p class='h2'>送文上人歸吳</p><p class="byline">夏時正</p><p style="text-indent:0em" class="lg-abnormal"><div class='lg-row'>雲棲不離憶念處汩汩源頭水半塘盤繫草菴聊出世隨身竿木可逢塲共誇名下無虗士始信僧中有此郎我欲攢眉入社去未輸三隱在潯陽</div>
</p></div>
<div class='div-other'><a id='mulu1770' />
<p class='h2'>送博菴文長老歸壽聖禪寺</p><p style="text-indent:0em" class="lg-abnormal"><div class='lg-row'>湖寺徃來久忽然思故山蠻箋留偈別番帊褁經還實行無虗譽長齋有瘦顏松枝<span class='corr'>已</span>東向弟子候禪關</div>
</p></div>
<div class='div-other'><a id='mulu1771' />
<p class='h2'>弔大林闌士二首<span class='note-inline'>(大林嘗駐錫南都天界棲霞二寺余時識其頂相及歸吳四年示寂也)</span></p><p class="byline">張本</p><p style="text-indent:0em" class="lg-abnormal"><div class='lg-row'>高僧本至性情宗風超絕貴適心之珍吾道亦窺徹詞吐猗蘭芬禪心抱秋月缽洗海門潮衣翻牛首雪戒得長天雲飄然向吳越金丹鍊光彩云何遂寂滅詎非天仙人俄飈逝蓬闕嗟余塵世徒終然悵冥別妙理有夙悟心似青蓮色游從天竺來相逢在京國天界聞傳鐙棲霞覯飛錫王公率趨軌傾都崇翰墨拂衣謝囂紛皈依舊禪蹟深關閉重雲寂莫面空壁幻化浮雲翔應不毀金骨田園但荒蕪令人目悽惻</div>
</p></div>
<div class='div-other'><a id='mulu1772' />
<p class='h2'>暮春虎丘贈僧</p><p style="text-indent:0em" class="lg-abnormal"><div class='lg-row'>遶城春色動樓臺花映金觴石壁開柳絮亦知參白足卷雲飛雪過江來</div>
</p></div>
<div class='div-other'><a id='mulu1773' />
<p class='h2'>送尚儒學上人知藏滿職還吳</p><p class="byline">周謨</p><p style="text-indent:0em" class="lg-abnormal"><div class='lg-row'>西來一義彈難問故紙盲人莫浪求抱佛底須還禮佛覔牛應笑自騎牛竹邊瓦礫須揮手石上孱頑觧點頭能自得師真妙訣千江寒月一輪秋</div>
</p></div>
<div class='div-other'><a id='mulu1774' />
<p class='h2'>月夜示虗堂偈</p><p class="byline">釋明聰</p><p style="text-indent:0em" class="lg-abnormal"><div class='lg-row'>星斗一天可數氷輪偏照僧房今夜趣惟君有個中意獨我當虗堂突出明月二人光裏商量</div>
</p></div>
<div class='div-other'><a id='mulu1775' />
<p class='h2'>遺別姑蘇眾居士偈</p><p style="text-indent:0em" class="lg-abnormal"><div class='lg-row'>奇水奇山已徧登無心得邂信心朋合如柳絮沾衣濘散似春風解凍氷千嶺一僧堪畢世萬林殘質可忘能只因誤識虗堂老惹得諸人到處稱</div>
</p></div>
<div class='div-other'><a id='mulu1776' />
<p class='h2'>過普濟廢寺遇秋空上人作</p><p class="byline">王世貞</p><p style="text-indent:0em" class="lg-abnormal"><div class='lg-row'>寺古僧廬盡泥深舊徑非偶然逢宿衲莞爾露禪機宿火撥猶冷殘鐙挑尚微炊煙處處起日晏澹㤀饑</div>
</p></div>
<div class='div-other'><a id='mulu1777' />
<p class='h2'>法空上人虎丘翻經</p><p style="text-indent:0em" class="lg-abnormal"><div class='lg-row'>大有摩尼在將從智者探天花凡幾點貝葉到何函千日懸龍藏孤燈隱佛龕欲知翻後境曉色空寒潭</div>
</p></div>
<div class='div-other'><a id='mulu1778' />
<p class='h2'>法上人還石湖</p><p style="text-indent:0em" class="lg-abnormal"><div class='lg-row'>一缽本無住孤雲自在依蒼然石湖色似愛遠公歸忍艸吐帶香蓮辭故衣唯應乞食後秋雨對柴扉</div>
</p></div>
<div class='div-other'><a id='mulu1779' />
<p class='h2'>虗白上人出關後走筆問之</p><p style="text-indent:0em" class="lg-abnormal"><div class='lg-row'>朝來啟蘭若啁哳鳥聲嬌見爾定中出知無覺路遙白雲初捲衲寒月尚依瓢莫作深山徃禪心處處調</div>
</p></div>
<div class='div-other'><a id='mulu1780' />
<p class='h2'>送虗白上人主竹塘寺</p><p style="text-indent:0em" class="lg-abnormal"><div class='lg-row'>去住元無繫師今定若何座推師子吼塔許雁王過白社經翻早青山錫占多<span class='corr'>已</span>知香積供難少病維摩</div>
</p></div>
<div class='div-other'><a id='mulu1781' />
<p class='h2'>予分部吳興日圓上八住弁山了不相聞既遷晉枲歸里請告未遂上人忽杖錫肩笠以一詩見投且致郡人之思談禪竟日倏爾告徃遂成二章送之</p><p style="text-indent:0em" class="lg-abnormal"><div class='lg-row'>抱病日悠哉衡門雨漸若乍傳飛錫下仍以施珠來護法吾何敢逃禪酒自咍相聞峴山社翻為遠公開</div>
</p><p><span class='note-inline'>(吳興諸名勝結社人書)</span></p>
<p style="text-indent:0em" class="lg-abnormal"><div class='lg-row'>道汝弁山住弁山無汝蹤念予托一缽揮手謝諸峯小果聊遺愛空華是舊逢乾坤大檀樾到處好從容</div>
</p></div>
<div class='div-other'><a id='mulu1782' />
<p class='h2'>中菴上人結菴當虎丘之半賦此贈之</p><p style="text-indent:0em" class="lg-abnormal"><div class='lg-row'>法護金田故不慳何須更買沃州山精藍半割雲霞表飛錫長留天地問花裏閉關中酒倦椏邊攜榼施茶還亦知身世元無染為擬醫王跡未閒</div>
</p></div>
<div class='div-other'><a id='mulu1783' />
<p class='h2'>宿長圻寺贈僧解空</p><p style="text-indent:0em" class="lg-abnormal"><div class='lg-row'>偶從湖　繫歸船曳杖尋鐘古剎懸幢石草侵天監字講臺松漏莫釐煙僧云<span class='corr'>淨</span>社難呼飲汝不長齋反近禪臨別楊枝猶觧贈宰官重到定何年</div>
</p></div>
<div class='div-other'><a id='mulu1784' />
<p class='h2'>病後承伴松虗白二∴人以法語見示輙成三絕奉報</p><p style="text-indent:0em" class="lg-abnormal"><div class='lg-row'>病起空庭秋色新翛然一榻<span class='corr'>淨</span>無塵欲知不二門中語應有朝來問疾人</div>
</p><p style="text-indent:0em" class="lg-abnormal"><div class='lg-row'>病來渾似墮尼連病去俄成自在天為語報身俱是幻不知真境在誰邊</div>
</p><p style="text-indent:0em" class="lg-abnormal"><div class='lg-row'>勞師指示安心法欲覔心安總未能夜半披衣時自起一庭殘月浸觚稜</div>
</p></div>
<div class='div-other'><a id='mulu1785' />
<p class='h2'>僧慧永參五臺畢復禮落伽過訪有贈</p><p style="text-indent:0em" class="lg-abnormal"><div class='lg-row'>上人宗門秀雙瞳剪秋碧夕踢溈山缾晨操趙州錫插漢清凉臺截冥補陀石一見不再見欲得無可得吾意且暫歸法堂草三天</div>
</p></div>
<div class='div-other'><a id='mulu1786' />
<p class='h2'>有瘦瘠比丘搬又八䥫鍊䠥〃行街市間不從人問衣缽而日候余冀得一言之贈憫而應之得一百二十字</p><p>有一苦行僧鵠形尼乾面丈八鐵鋃鐺項鏁復腰纏胡跪合掌言沙門有深願不愛摩衲衣不乞伊蒲饌公是白尚書靈山舊法眷為我施片語欲作西歸傳我已墮疑城地獄急如箭斗大青蓮花對眼未能見汝縛汝自觧無縛汝從便有言添汝縛無言當汝薦何煩賢聖偈况乃凡夫諺勿學文暢師生買昌黎賦</p>
</div>
<div class='div-other'><a id='mulu1787' />
<p class='h2'>舊有詩贈月溪上人將十年今春至吾州講經畢過我小祗園言別更成一章贈之</p><p style="text-indent:0em" class="lg-abnormal"><div class='lg-row'>十年高座許重登不向無機說小乘破盡六宗猶[監-皿+立]義聽來半偈是傳鐙談時舍利祥光<span class='note-inline'>(乃)</span>顯到處軍持法雨興若問中丞何<span class='note-inline'>(事似)</span>業居然退院一閒僧</div>
</p></div>
<div class='div-other'><a id='mulu1788' />
<p class='h2'>北僧行腳而擕諸名士卷乞詩因贈之</p><p style="text-indent:0em" class="lg-abnormal"><div class='lg-row'>參方一缽信心行秪為詩編錫不輕時至世尊須乞食古來菩薩也求名新憐江左多貧里舊咤燕中有化城千品蓮花隨事誦勸師須是斷無明</div>
</p></div>
<div class='div-other'><a id='mulu1789' />
<p class='h2'>曉上人自江右來謁敬美贈之詩云南海楊枝白社蓮老僧無住總隨緣不知逢着文章伯可有衣裳與大顛又行腳山僧不住山正逢居士掩玄關卻嫌留偈多重障大海長空自徃還蓋謂余方杜門不易見倚韻立贈二絕</p><p style="text-indent:0em" class="lg-abnormal"><div class='lg-row'>有社何須種白蓮澆花插桺但隨緣從他佛骨原無表那許殘花乞大顛</div>
</p><p style="text-indent:0em" class="lg-abnormal"><div class='lg-row'>參盡叢林踏盡山未客輕叩<span class='corr'>淨</span>名關露寒路滑應知否收取三條坐具還</div>
</p></div>
<div class='div-other'><a id='mulu1790' />
<p class='h2'>曉上人自云能草書轉法華千遍謁補陀洛迦者再矣告余且復徃走筆反前韻止之</p><p style="text-indent:0em" class="lg-abnormal"><div class='lg-row'>鯨波千疊海門還勸爾清秋且閉關但使六塵緣境<span class='corr'>淨</span>眼前長是補陀山</div>
</p><p style="text-indent:0em" class="lg-abnormal"><div class='lg-row'>草書時作素師顛一缽何如但信緣千徧法華從自轉還能舌本吐青蓮</div>
</p></div>
<div class='div-other'><a id='mulu1791' />
<p class='h2'>別竹堂寺僧</p><p class="byline">皇甫涍</p><p style="text-indent:0em" class="lg-abnormal"><div class='lg-row'>我別休公去悠哉江上心離蹤眷春水征路渺雲岑月散寒猿影山空芳杜隂仍憐晤言意贈處一何深</div>
</p></div>
<div class='div-other'><a id='mulu1792' />
<p class='h2'>冬日遙贈竹堂僧</p><p style="text-indent:0em" class="lg-abnormal"><div class='lg-row'>扁舟狎浪去人羣七十峯巒渺渺分舉手溪頭遙不見隔湖空自望寒雲</div>
</p></div>
<div class='div-other'><a id='mulu1793' />
<p class='h2'>林酒仙歌</p><p class="byline">皇甫汸</p><p style="text-indent:0em" class="lg-abnormal"><div class='lg-row'>君不見昔日林師東習禪常時乞食闔城邊林前不學維摩坐甕下翻同吏部眠從此市人皆識姓醉呼酒仙師每應通好何須法器貽相逢但遣香醪應飲者家遭雷電來延師秘呪不為災驅石遙從洞門至返風曾渡太湖迴梅侯為郡有賢聲雲漢勞思濟眾生缽內龍鳴晨作兩錫邊虹見晚移晴君不見自古異人多變幻葛陂神麀偏能慣左慈卻被世主嗔長房亦受諸魔患弟子傳燈生道悟歷歷猶能語平素已知前是辟支身安用親承刺史顧我歌酒仙爾試聽處世由來忌獨醒為問六牙求證果因看萬物若浮萍嘯別虎谿攜策去莫向羅天苦誦經</div>
</p></div>
<div class='div-other'><a id='mulu1794' />
<p class='h2'>送僧璇玉林住持延慶寺<span class='note-inline'>(在橫金里)</span></p><p class="byline">盧雍</p><p style="text-indent:0em" class="lg-abnormal"><div class='lg-row'>古剎樓臺深復深春風瓶錫過西岑定中松月橫金地講罷天花散玉林碧水澄鮮空色相青山虗靜共禪心扁舟他日須乘興香靄雲蘿覔梵音</div>
</p></div>
<div class='div-other'><a id='mulu1795' />
<p class='h2'>堯峯僧文通歸自峨眉以詩贈之</p><p class="byline">盧襄</p><p style="text-indent:0em" class="lg-abnormal"><div class='lg-row'>春初別我忽深秋萬里峨眉杖錫游飛棧攀緣三峽險不知曾見法王不</div>
</p></div>
<div class='div-other'><a id='mulu1796' />
<p class='h2'>贈能上人<span class='note-inline'>(上人雖以沙汰養髮然終無室家有戒行)</span></p><p class="byline">徐師曾</p><p style="text-indent:0em" class="lg-abnormal"><div class='lg-row'>浮蹤辭寶剎高意入真如斷酒持師律安禪解佛書江湖一身外衣缽數年餘擬結林中社知予宦况踈</div>
</p></div>
<div class='div-other'><a id='mulu1797' />
<p class='h2'>淨音為瑞光寺僧賦</p><p style="text-indent:0em" class="lg-abnormal"><div class='lg-row'>寂莫盤關寺春風獨鳥鳴禪心應不垢梵語只無<span class='note-inline'>(生)</span>擊磬空堂暝翻經業障清尋師問幽義共聽海潮聲</div>
</p></div>
<div class='div-other'><a id='mulu1798' />
<p class='h2'>壽樗菴上人</p><p class="byline">顧節</p><p style="text-indent:0em" class="lg-abnormal"><div class='lg-row'>青草湖邊一問禪珠林趺坐法光圓應知浩刼无無[書-曰+皿]僧臘何曾有歲年</div>
</p></div>
<div class='div-other'><a id='mulu1799' />
<p class='h2'>送僧歸吳江海雲寺</p><p class="byline">吳子孝</p><p style="text-indent:0em" class="lg-abnormal"><div class='lg-row'>年少騰高論法筵開薜蘿吳江楓葉落野寺月明多梵唄瞻龍象溪田種芰荷扁舟煙外去春水夕陽波</div>
</p></div>
<div class='div-other'><a id='mulu1800' />
<p class='h2'>贈明月寺皎如</p><p style="text-indent:0em" class="lg-abnormal"><div class='lg-row'>古寺負靈巖湖山最深處微塵固雖近心遠本非預流水解清談白雲好來去經殘坐松下調息澄俗慮明月懸高天空牀任箕踞莫憎青白眼身世等飛絮</div>
</p></div>
<div class='div-other'><a id='mulu1801' />
<p class='h2'>簡魁禪客師事曇陽</p><p class="byline">釋真可</p><p style="text-indent:0em" class="lg-abnormal"><div class='lg-row'>一從別後感同袍少高論真爾獨高不為年來愛冲舉卻將解脫博逍遙</div>
</p></div>
<div class='div-other'><a id='mulu1802' />
<p class='h2'>送遠碧峯歸太湖碧巖寺</p><p class="byline">釋法聚</p><p style="text-indent:0em" class="lg-abnormal"><div class='lg-row'>遠公卓錫妙高峯煙水湖山第幾重木榻梅花深院寐坐看春月照芙蓉</div>
</p></div>
<div class='div-other'><a id='mulu1803' />
<p class='h2'>秀峯寺夏日與普上人</p><p class="byline">馮時可</p><p style="text-indent:0em" class="lg-abnormal"><div class='lg-row'>藿摩蘭當階便娟竹成徑朱火熇頓除白藏氣先應持杖鳥<span class='note-inline'>(無)</span>情橫琹魚欲聽梵住踰四天慧居登七<span class='corr'>淨</span>上人聆至寂寄說表真性義與銅腹殊教實金口並清風吟宮殿大雲乘照映頓令塵途人豁然如戰勝嗟此震旦中名利共貪競愛焉未易祛心猿信難靜刷膜賴金篦開迷須寶鏡何幸遂逢師導予最上乘深談若有得肅聽還無證齋罷下孤舟煙月互相媵撫枕未成寐山椒落疎磬</div>
</p></div>
<div class='div-other'><a id='mulu1804' />
<p class='h2'>花山贈惠上人</p><p style="text-indent:0em" class="lg-abnormal"><div class='lg-row'>寥寥給孤園羣峯儼相附松蘿結暝翠臺殿縈秋霧金鈴韻風搖寶鏡如月吐枕蕈苔痕侵塲圃泉流注片塵飛不來孤錫響能赴十相口㤀言三明中自悟心冥境欲遺慮澹物無忤蟾影半入軒鶴聲殘在樹翛然法味樂永言謝塵務</div>
</p></div>
<div class='div-other'><a id='mulu1805' />
<p class='h2'>秀峯寺經閣與普上人</p><p style="text-indent:0em" class="lg-abnormal"><div class='lg-row'>去城一舍半依岫建祇園壁記胡僧影階留漢馬痕晴沙圍聚塔花雨積成原玄度頻相對臨風不寂言</div>
</p></div>
<div class='div-other'><a id='mulu1806' />
<p class='h2'>瑞光寺逢湛公永公有作</p><p style="text-indent:0em" class="lg-abnormal"><div class='lg-row'>寶剎疎林際尋幽日未晡人閑聞隕籜僧定對鳴鳥鼻觀空端象足音方外徒掩關延二叟振錫語三途<span class='corr'>淨</span>業通前後明心照有無雨花芳馥馥霜草白塗塗貝葉蠅頭字栴檀鵲尾罏澄虗淵自映岑寂木同枯永謝金門客長來臥給孤</div>
</p></div>
<div class='div-other'><a id='mulu1807' />
<p class='h2'>遊佛國山遇碧天上人有作</p><p style="text-indent:0em" class="lg-abnormal"><div class='lg-row'>山深自饒景景幽山覺深一登上方望秀色射人襟遙嶺覆若釜近峯削如簮雲風互吹[口*扇]樹石競凌臨神境超五濁佛影出雙林天香和澗芳仙梵傳溪音偶得逢開士因以洽遐尋住法知非法生心寧有心妙宰除羣相真如脫眾陰十地無輪轉三界不升況自捧家外珠陋彼經中蟫軟語接未休高空倏橫參風動響琅璫花雨夜涔涔相對一燈影坐絕天魔侵化城非杳渺<span class='corr'>淨</span>域即嶇嶔</div>
</p></div>
<div class='div-other'><a id='mulu1808' />
<p class='h2'>三月三日於天池偶值止上人</p><p class="byline">孫七政</p><p style="text-indent:0em" class="lg-abnormal"><div class='lg-row'>芳草隨人度碧岑石梁回首白雲深誰知曲水桃花讌映取青蓮不染心</div>
</p></div>
<div class='div-other'><a id='mulu1809' />
<p class='h2'>虎丘訪泉石上人</p><p style="text-indent:0em" class="lg-abnormal"><div class='lg-row'>青山初過雨著屐到東林蘿薜春歸後禪關鶯語深遠公方入定乳燕識來心看取松龕影毫間片月臨</div>
</p></div>
<div class='div-other'><a id='mulu1810' />
<p class='h2'>贈止上人</p><p style="text-indent:0em" class="lg-abnormal"><div class='lg-row'>欲向滄洲尋曉猿故人留我聽玄言一龕春雪埋禪影半嶺梅花映梵門</div>
</p></div>
<div class='div-other'><a id='mulu1811' />
<p class='h2'>贈雲溪和尚檢藏虞山</p><p style="text-indent:0em" class="lg-abnormal"><div class='lg-row'>縹緲峯頭猿鶴羣遠探龍穴五千文殘經未了青天月半偈先空碧海雲</div>
</p><p style="text-indent:0em" class="lg-abnormal"><div class='lg-row'>雪滿空山月滿林繩牀不語意何深由來貝葉元無諦獨有蓮花可證心</div>
</p></div>
<div class='div-other'><a id='mulu1812' />
<p class='h2'>春日郊遊與止上人</p><p style="text-indent:0em" class="lg-abnormal"><div class='lg-row'>白社何年入客心愁似醒春深方結佩花外忽聞鶯野寺雲山好扁舟煙水清不將塵刼幻若處了無心</div>
</p></div>
<div class='div-other'><a id='mulu1813' />
<p class='h2'>憶吳中舊游</p><p style="text-indent:0em" class="lg-abnormal"><div class='lg-row'>每思南郭勝何<span class='corr'>羨</span>桃花源野寺看山色松聲到梵門綠樽分社會香貝乞僧翻自央虎溪伴凄凄傷舊魂</div>
</p></div>
<div class='div-other'><a id='mulu1814' />
<p class='h2'>贈老僧</p><p style="text-indent:0em" class="lg-abnormal"><div class='lg-row'>片月孤峯似此身看來色界本無塵世人若問山僧臘古樹階前不計春</div>
</p></div>
<div class='div-other'><a id='mulu1815' />
<p class='h2'>秋日過石湖朗公有作和韻</p><p class="byline">張鳳翼</p><p style="text-indent:0em" class="lg-abnormal"><div class='lg-row'>秋氣肅諸天言尋物外緣停橈橋畔路選勝寺門前野老來爭席高僧許問禪花涵幽徑雨竹鏁法堂煙赤紱非吾事青山莫爾先躋攀雙蠟屐逋蕩五湖船杯泛茱萸釀詩歌蟋蟀萹不成靈運佛肯着祖生鞭</div>
</p></div>
<div class='div-other'><a id='mulu1816' />
<p class='h2'>臥病寄巢公</p><p class="byline">釋通潤</p><p style="text-indent:0em" class="lg-abnormal"><div class='lg-row'>貝葉津橋渡梅花<span class='note-inline'>(角祿)</span>里村兩天分月色一水斷柴門病骨凌霜樹顛毛長雪根寒暄何足問衰謝不堪論</div>
</p></div>
<div class='div-other'><a id='mulu1817' />
<p class='h2'>予既禁足浸公掩關兩地一心不言而合因賦一詩聊以見志</p><p style="text-indent:0em" class="lg-abnormal"><div class='lg-row'>泉石如雞足風烟擬鷲頭六年心未苦一日長堪羞重以五鐙黯凄其雙樹秋敢將枯不律轉作度人籌</div>
</p></div>
<div class='div-other'><a id='mulu1818' />
<p class='h2'>除夕浸公掩關蓮花峯元旦因寄</p><p style="text-indent:0em" class="lg-abnormal"><div class='lg-row'>流光真似火輪旋纔入新關便隔年四面有天皆白雪一峯何處認青蓮風煙影亂虗無裡木石寒生慘澹邊試問朝來參叩者幾人彈指閣門前</div>
</p></div>
<div class='div-other'><a id='mulu1819' />
<p class='h2'>梅花樓贈剡溪上人</p><p class="byline">王叔承</p><p style="text-indent:0em" class="lg-abnormal"><div class='lg-row'>留客梅花雪滿樓何如剡水夜乘舟談玄忽破三生夢記得前身是子猷</div>
</p></div>
<div class='div-other'><a id='mulu1820' />
<p class='h2'>江都送明因上人還太倉海寧寺上人能詩時以布施不偶歸</p><p style="text-indent:0em" class="lg-abnormal"><div class='lg-row'>且就孤園樹黃金總世氛繙經投海月飛錫度江雲法施寧求果空觀好謝文但留山色在吾亦去人羣</div>
</p></div>
<div class='div-other'><a id='mulu1821' />
<p class='h2'>寄明因上人</p><p style="text-indent:0em" class="lg-abnormal"><div class='lg-row'>自踏江聲去懷君夢便清寺常通酒客僧亦愛詩名秋水禪中性青山世外情紫桑近蓮社應念菊花盟</div>
</p></div>
<div class='div-other'><a id='mulu1822' />
<p class='h2'>行路難狼山送因公還婁江</p><p style="text-indent:0em" class="lg-abnormal"><div class='lg-row'>大江之尾滄海頭片白乾坤萬里浮風波盜賊日夜作憑誰擊楫當中流狼山卻遇因上人東海西來愁問津欲成講堂施無主黃金古地吹緇塵富兒割財如斷顙空囊相對技空癢神通安得維摩室三萬青師座開掌笑把五峯壓君擔江北江南皆彼岸亦知法施終恬澹君歸正抵曇陽觀因風寄訊兩王君明霞一點秋江半雌黃黃口不足聞且有流言入霄漢大道在心不在迹塵機歷盡玄機得漫怪人問行路難物外猶然波浪及折蘆送爾還自驚茫茫六合何時出若言他物多勝因共向雞山待彌勒</div>
</p></div>
<div class='div-other'><a id='mulu1823' />
<p class='h2'>留贈吳江北寺養淳上人</p><p style="text-indent:0em" class="lg-abnormal"><div class='lg-row'>幾夜扁舟宿清緣是五湖乞詩題貝葉留客供伊蒲水觀江樓敞冥心石榻孤愛君長吶口此道本來無</div>
</p></div>
<div class='div-other'><a id='mulu1824' />
<p class='h2'>月夜宿殊勝寺幻巢閣即席戲贈默公公嗜酒善醉</p><p style="text-indent:0em" class="lg-abnormal"><div class='lg-row'>每入湖邊寺逢君無醒時亦知天黯黮故作酒淋漓醉得冥心幻狂同散聖奇遠公能似爾彭澤更舒眉</div>
</p></div>
<div class='div-other'><a id='mulu1825' />
<p class='h2'>思達觀</p><p class="byline">湯顯祖</p><p style="text-indent:0em" class="lg-abnormal"><div class='lg-row'>何來不上九江船船頭正繞香罏烟第一人從歡喜地取次身居自在天語落君臣迴照後心消父母未生前看花泛月尋常事怕到春歸不值錢</div>
</p></div>
<div class='div-other'><a id='mulu1826' />
<p class='h2'>江中見舟懷達公</p><p style="text-indent:0em" class="lg-abnormal"><div class='lg-row'>無情無盡拾情多情到無多得盡麼解到多情情盡處月中無樹影無波</div>
</p></div>
<div class='div-other'><a id='mulu1827' />
<p class='h2'>離達老苦</p><p style="text-indent:0em" class="lg-abnormal"><div class='lg-row'>水月光中出化成風雲空裏念聰明不應悲涕長如許此事從知覺有情</div>
</p></div>
<div class='div-other'><a id='mulu1828' />
<p class='h2'>章門客有問湯老送達公悲涕者</p><p style="text-indent:0em" class="lg-abnormal"><div class='lg-row'>達公去處何時去若老歸時何處歸等是江西西上路總無情淚濕天衣</div>
</p></div>
<div class='div-other'><a id='mulu1829' />
<p class='h2'>紫柏不受紫衣口號</p><p style="text-indent:0em" class="lg-abnormal"><div class='lg-row'>秣陵衣色如天竺赤布僧隨大笠遮嬾作儀同稱輔國相逢何用紫袈裟</div>
</p></div>
<div class='div-other'><a id='mulu1830' />
<p class='h2'>題達公書蹟</p><p style="text-indent:0em" class="lg-abnormal"><div class='lg-row'>永欣寺裏升堂罷蕉葉林間立塚初認到達公奇險處劍頭釵腳幾踟躕</div>
</p></div>
<div class='div-other'><a id='mulu1831' />
<p class='h2'>念可公</p><p style="text-indent:0em" class="lg-abnormal"><div class='lg-row'>王法無心足自知大臣斷事可能遲無邊佛血消詳出大好人天打縳時</div>
</p></div>
<div class='div-other'><a id='mulu1832' />
<p class='h2'>那紫柏師</p><p class="byline">陳繼儒</p><p style="text-indent:0em" class="lg-abnormal"><div class='lg-row'>當年曾住碧山頭未必公卿盡海鷗莫怨網羅彌世外鳳鱗只合赤霄遊</div>
</p><p style="text-indent:0em" class="lg-abnormal"><div class='lg-row'>空山無伴木無枝鳥鵲啾啾虎豹飢獨荷長纔衣短後五更風雪葬要離</div>
</p></div>
<div class='div-other'><a id='mulu1833' />
<p class='h2'>聞可大師之變有感</p><p class="byline">釋通潤</p><p style="text-indent:0em" class="lg-abnormal"><div class='lg-row'>禪枝如木葉片片落寒岑未熟調師手空馳害馬心法雲垂暝色佛海漬秋陰世界看如此愁來不自禁</div>
</p><p style="text-indent:0em" class="lg-abnormal"><div class='lg-row'>鹿苑䟽微泒靈山闡大謨泥沙成寶玉涓滴注醍酢花沒曹溪碓霜枯少室蘆唯餘指端月夜夜照蘼蕪</div>
</p><p style="text-indent:0em" class="lg-abnormal"><div class='lg-row'>世味久酣冥何人得易醒總迷標月指爭惜貯空缾肉髻埋春瘴珠衣冷夜星直須操左<span class='corr'>券</span>身踐祖師庭</div>
</p><p style="text-indent:0em" class="lg-abnormal"><div class='lg-row'>一塵飄入眼雙月暈晴空愛水纔翻白心花已落紅竦身天地外應跡馬牛中必欲成瑚璉他山石可攻</div>
</p></div>
<div class='div-other'><a id='mulu1834' />
<p class='h2'>送乳林齋經入東海建大慈國寄達師峨眉</p><p class="byline">湯顯祖</p><p style="text-indent:0em" class="lg-abnormal"><div class='lg-row'>大夢仙人憨復憨乳林即經南無南小刼愁春七年七大海行人三月三此日青城流梵唱達觀大師汝和上華手纔抽寶葉雲香心正宿蓮花藏汝去東行入海邦汝師西映玉輪江音光寂〃雨花暮獨宿風吹明月幢</div>
</p></div>
<div class='div-other'><a id='mulu1835' />
<p class='h2'>曇旭上人十五年前賈遊鑾江交予最嫟頃過廣陵白髮毰[禾*思]成一老比丘矣上人以募鑄法華鐘而來余設伊蒲飯之興教寺理公房賦此以贈</p><p class="byline">陸弼</p><p style="text-indent:0em" class="lg-abnormal"><div class='lg-row'>十年拋幻習一衲老空林貝葉開諸品交蘆識此心掌中香積飯身外給孤金頓了蓮華義虗堂遍法音</div>
</p></div>
<div class='div-other'><a id='mulu1836' />
<p class='h2'>念雲禪人遵乃祖命接待吳江今逢六十初度偈以壽之</p><p style="text-indent:0em" class="lg-abnormal"><div class='lg-row'>塵中覺路敞雲堂遍布身心滿十方一片祖翁常住地願教永刼作津梁</div>
</p></div>
<div class='div-other'><a id='mulu1837' />
<p class='h2'>寄巢法師</p><p class="byline">釋德清</p><p style="text-indent:0em" class="lg-abnormal"><div class='lg-row'>披雲帶月飽風霜清夜迢迢鶴夢長讀罷楞伽香篆細知君無物可商量</div>
</p></div>
<div class='div-other'><a id='mulu1838' />
<p class='h2'>寄雨法師</p><p style="text-indent:0em" class="lg-abnormal"><div class='lg-row'>久從鷲嶺現當機誰問雲興花雨飛莫道法筵今寂莫窟中君久作皈依</div>
</p></div>
<div class='div-other'><a id='mulu1839' />
<p class='h2'>示素檏禪人<span class='note-inline'>(有引)</span></p><p style="margin-left:1em">禪人向參予於曹溪尋歸吳門頃巢雨二法師以予與若師雪浪為法門兄弟命禪人持書遠走南嶽迎予終老予感二公高誼念禪人速勞用成二偈以志懷</p>
<p style="text-indent:0em" class="lg-abnormal"><div class='lg-row'>曾禮曹谿走瘴鄉皈依三匝遶禪牀分明一句無生話莫道當時有覆藏</div>
</p><p style="text-indent:0em" class="lg-abnormal"><div class='lg-row'>遙持一紙故人書特向空山問卜居一片身心全付托餘生不必問何如</div>
</p></div>
<div class='div-other'><a id='mulu1840' />
<p class='h2'>答巢雨二法師</p><p style="text-indent:0em" class="lg-abnormal"><div class='lg-row'>法門義氣信非常自是青山骨肉香擬向通玄峯頂上忘言相對一繩牀</div>
</p><p style="text-indent:0em" class="lg-abnormal"><div class='lg-row'>吳門山水最幽清二朗高風久著聲儻得煙霞期共老安眠飽食遂餘生</div>
</p></div>
<div class='div-other'><a id='mulu1841' />
<p class='h2'>挽巢松法師</p><p style="text-indent:0em" class="lg-abnormal"><div class='lg-row'>元從兜率白椎來此去還應坐講臺若待慈尊下生日知君重理舊胚胎</div>
</p></div>
<div class='div-other'><a id='mulu1842' />
<p class='h2'>贈秀上人</p><p class="byline">鄒迪光</p><p style="text-indent:0em" class="lg-abnormal"><div class='lg-row'>業風煽震旦妙化絕沕穆羣嬲何紛菌流浪遊五濁愛網纏其軀不知電露足單衢豈不正眾趨自反覆乃有諸苾蒭記戒在天竺亦復淪迷津無明亂馳逐彼美緇衣子慧德表尊宿棲心八解洞厲想七情濯意樹窒其萌狂象縶以服語辯超玉笈搜廣竟寶櫝有情而無情為腹不為目翰墨等游戲文藻爛綺穀慧遠伯仲間二朗乃僕役伊余解龜臥考槃詠在陸念彼六龍逝悼茲二鼠速齎志肅金仙維那儼深谷酬徃多赤髭品流鮮白足願為蓮社期支許諒匪獨</div>
</p></div>
<div class='div-other'><a id='mulu1843' />
<p class='h2'>孤松門人曰智照者初號若愚大非空門中語不佞以月印易之孤松請以言贈又為之詩</p><p style="text-indent:0em" class="lg-abnormal"><div class='lg-row'>諸天迢遁夜鐘傳繡佛前頭寶月圓印得禪心長寂〃依然身在法雲邊</div>
</p></div>
<div class='div-other'><a id='mulu1844' />
<p class='h2'>贈同石和尚</p><p class="byline">龔勉</p><p style="text-indent:0em" class="lg-abnormal"><div class='lg-row'>浮生寄寰區根性本無物祇緣一念塵狂走竟何得惟爾善持戒悟入大乘室慧眼破有無幻夢斷生滅形槁心亦灰塊然同一石試辨何所同吾亦介于石石既與爾同同異奚能析</div>
</p></div>
<div class='div-other'><a id='mulu1845' />
<p class='h2'>一詩代偈壽虎丘慧輪上人八十</p><p style="text-indent:0em" class="lg-abnormal"><div class='lg-row'>條衣百結守巖阿八十韶光彈指過悟得機鋒由一喝消除日月是多羅看心肯薄瑜伽教定力能䧏酒醆魔望爾長眉爭合掌人人知重老頭陀</div>
</p></div>
<div class='div-other'><a id='mulu1846' />
<p class='h2'>宿治平寺與慧公話舊</p><p class="byline">張鳳翼</p><p style="text-indent:0em" class="lg-abnormal"><div class='lg-row'>追憶佛鐙前重修靜者緣知君忘僧臘因我感流年庭樹猶如此韶華那復然祇應心不染或可證青蓮</div>
</p></div>
<div class='div-other'><a id='mulu1847' />
<p class='h2'>雨中與王玄靜話舊因寄山中諸上人</p><p style="text-indent:0em" class="lg-abnormal"><div class='lg-row'>委徑新鋤野菜鮮濁醪相對各茫然十年舊事挑鐙說一夜空堂聽雨眠老我漫憐潘岳賦<span class='corr'>羨</span>君能力邵平田遠公不死青山在只合招邀禮白蓮</div>
</p></div>
<div class='div-other'><a id='mulu1848' />
<p class='h2'>哭治平寺慧朗二上人</p><p style="text-indent:0em" class="lg-abnormal"><div class='lg-row'>去年秋入山中寺二[示*內]婆娑振錫迎今日入山尋寺主可憐次第涅槃行香臺露冷青蓮觀客座霜寒白社盟借問西津雙寶筏幾時石上證三生</div>
</p></div>
<div class='div-other'><a id='mulu1849' />
<p class='h2'>寄份公永公兩公兼示聞行明善二弟子</p><p style="text-indent:0em" class="lg-abnormal"><div class='lg-row'>舊日安禪虞新詩久不聞石湖皆定水山閣半慈雲巖壑標形勝松風掃世氛相期度苦海毋與眾僧羣</div>
</p></div>
<div class='div-other'><a id='mulu1850' />
<p class='h2'>小構湖上懷治平讀書處東定慧悟真諸上人</p><p style="text-indent:0em" class="lg-abnormal"><div class='lg-row'>夏木深藏寺繁陰四月齊八關雙樹下一地五湖西犧易皆龍藏虹橋即虎溪買山君莫笑還可共雲棲</div>
</p></div>
<div class='div-other'><a id='mulu1851' />
<p class='h2'>由上方登吳山訪澄上人</p><p style="text-indent:0em" class="lg-abnormal"><div class='lg-row'>香剎侵雲半諸天覺路長鷗疑聽經鳥塔是散花塲山現空中色湖飛定裏光重來兩不厭社酒意能㤀</div>
</p></div>
<div class='div-other'><a id='mulu1852' />
<p class='h2'>憶張督學孫朗上人</p><p style="text-indent:0em" class="lg-abnormal"><div class='lg-row'>戒律似君稀禪闗沈翠微渡江杯欲棄辭岳錫還飛銘座調心偈翻經杜德機出家仍及祖講席是傳衣</div>
</p></div>
<div class='div-other'><a id='mulu1853' />
<p class='h2'>調吉艸菴廣瑞上人</p><p style="text-indent:0em" class="lg-abnormal"><div class='lg-row'>不為維摩病關齋事藥王小乘元在海大覺本無梁座落東林磬筵飛別院觴風流今惠遠謔浪古支郎宇愛蓮花艶池貪寶月光相看俱象外何減次公狂</div>
</p></div>
<div class='div-other'><a id='mulu1854' />
<p class='h2'>亮公禪房飯慧公得僧字</p><p class="byline">周祝</p><p style="text-indent:0em" class="lg-abnormal"><div class='lg-row'>白日禪林靜長明無盡鐙一身元幻化萬法亦名稱已歷塵沙刼終超最上乘且修諸供養合掌比丘僧</div>
</p></div>
<div class='div-other'><a id='mulu1855' />
<p class='h2'>雨中同仲醇過淮雲寺聽雪浪禪師講經</p><p class="byline">王衡</p><p style="text-indent:0em" class="lg-abnormal"><div class='lg-row'>出谷每相逢拈花得所同飲僧松影裏說法雨聲<span class='note-inline'>(中)</span>自洗經行缽還參過去鐘殷勤留半偈欲解已成空</div>
</p></div>
<div class='div-other'><a id='mulu1856' />
<p class='h2'>送順公還吳寄王百穀</p><p class="byline">梅鼎祚</p><p style="text-indent:0em" class="lg-abnormal"><div class='lg-row'>自得清涼界因乘溽暑征禪心無住著游腳有歸程宛水浮杯小吳雪托缽生松枝東向處知是舊經行</div>
</p><p style="text-indent:0em" class="lg-abnormal"><div class='lg-row'>為話王居士南游一衲偕詩曾參半偈酒不廢長齋墨沼傳鵞帖巖棲倣鹿柴經壇松漸古吾擬試青鞵</div>
</p></div>
<div class='div-other'><a id='mulu1857' />
<p class='h2'>姑蘇送秖園上人歸天台</p><p style="text-indent:0em" class="lg-abnormal"><div class='lg-row'>歸去天台第幾峯預期東向石橋松潮音夜半生滄海猶帶寒山郭外鐘</div>
</p></div>
<div class='div-other'><a id='mulu1858' />
<p class='h2'>送古水遊天池諸山用坡仙句</p><p class="byline">陳繼儒</p><p style="text-indent:0em" class="lg-abnormal"><div class='lg-row'>斯人不可使常閒繫遍芒鞵踏徧山月落雞鳴未歸去歌聲猶在水西灣</div>
</p><p style="text-indent:0em" class="lg-abnormal"><div class='lg-row'>偏袒松根懶下山斯人不可使常間夜來搜得新詩句月映碧牎黃雀灣</div>
</p><p style="text-indent:0em" class="lg-abnormal"><div class='lg-row'>家家種橘住溪灣籬下黃花屋下山如此秋光如此月斯人不可使常閒</div>
</p></div>
<div class='div-other'><a id='mulu1859' />
<p class='h2'>簡贈寒灰師</p><p class="byline">釋智舷</p><p style="text-indent:0em" class="lg-abnormal"><div class='lg-row'>大開爐鞴示能容頑鐵生金並可鎔舒去卷來何向背握拳展掌盡機鋒蒼鷹活捉山前兔獵客空尋雪上蹤始信滔滔湖海上黃梅衣缽在南宗</div>
</p></div>
<div class='div-other'><a id='mulu1860' />
<p class='h2'>體玄老漢故壺隱君也別十餘年訪余苫次題三絕贈之</p><p class="byline">陳繼儒</p><p style="text-indent:0em" class="lg-abnormal"><div class='lg-row'>幾年江上別方于顱頂無霜秋夢寒逢我但言山住好石花沉秀樹聲乾</div>
</p><p style="text-indent:0em" class="lg-abnormal"><div class='lg-row'>山鑱冢刻書千笈雨甲烟芽菜一筐<span class='corr'>羨</span>汝半生真可了滿鞵紅葉看斜陽</div>
</p><p style="text-indent:0em" class="lg-abnormal"><div class='lg-row'>我開冷眼看人熱人挾忙官闘我閒何日相攜老藤杖隔橋欹立望雪山</div>
</p></div>
<div class='div-other'><a id='mulu1861' />
<p class='h2'>送界公還海虞二首</p><p class="byline">釋洪恩</p><p style="text-indent:0em" class="lg-abnormal"><div class='lg-row'>一葦縱扁舟寒潮下石頭投歡剛半月欲別已深秋曉日暾高樹蒼烟入亂流不妨江路險把手問重游</div>
</p><p style="text-indent:0em" class="lg-abnormal"><div class='lg-row'>寒雪江上渡去住總超倫落盡風鳴葉窺殘月傍人下籤諸品徹析難一言申映帶河山色孤帆處處新</div>
</p></div>
<div class='div-other'><a id='mulu1862' />
<p class='h2'>贈魁公印藏還吳兼訊百穀王文</p><p style="text-indent:0em" class="lg-abnormal"><div class='lg-row'>不粉香城骨何煩雪嶺施心空標月後顏破示花時假乞三乘說恒將半偈持支硎酬送難獨異許詢詞</div>
</p></div>
<div class='div-other'><a id='mulu1863' />
<p class='h2'>九日送知凡還吳</p><p style="text-indent:0em" class="lg-abnormal"><div class='lg-row'>九日余初度千山爾溥遊盤雪天畔嶺喚雨樹頭鳩染菊黃猶淡酣楓絳漸稠不須論徃事最好是無求</div>
</p></div>
<div class='div-other'><a id='mulu1864' />
<p class='h2'>西隱寺經閣初成倩丘子成先生詣留都請藏詩以送之</p><p class="byline">涂兆曦</p><p style="text-indent:0em" class="lg-abnormal"><div class='lg-row'>搆閣初成果緘經計尚迂衰年勞汝出苦行與僧俱<span class='note-inline'>(時二僧隨行)</span>聽徹諸天語攜歸大地圖懸<span class='note-inline'>(如)</span>無久別西竺在南都</div>
</p></div>
<div class='div-other'><a id='mulu1865' />
<p class='h2'>過寒山寺懷旭公二首</p><p class="byline">潘之恒</p><p style="text-indent:0em" class="lg-abnormal"><div class='lg-row'>楓橋霝月舊遊中泛鷁重來問遠公東閣似知迎客意梅花先為報春風</div>
</p><p style="text-indent:0em" class="lg-abnormal"><div class='lg-row'>尚憶當年紫竹林故人相對歲寒深惟餘天外流空響日暮蕭蕭起梵音</div>
</p></div>
<div class='div-other'><a id='mulu1866' />
<p class='h2'>冬日過虎丘訪恩公</p><p class="byline">釋欽義</p><p style="text-indent:0em" class="lg-abnormal"><div class='lg-row'>老去朋儔少天涯况歲時松門容剝啄蘿徑轉參差潭面千人石山腰短簿祠經過一把臂飄泊倍相思</div>
</p></div>
<div class='div-other'><a id='mulu1867' />
<p class='h2'>示禪人<span class='note-inline'>(六首之一)</span></p><p class="byline">釋性冲</p><p style="text-indent:0em" class="lg-abnormal"><div class='lg-row'>直捷車溪路逶迤更不迷若將心向背又見迹東西須信力非力無嫌齊不齊腳頭如來穩動步便沾泥</div>
</p></div>
<div class='div-other'><a id='mulu1868' />
<p class='h2'>殊勝寺酬贈復公</p><p class="byline">周應願</p><p style="text-indent:0em" class="lg-abnormal"><div class='lg-row'>雲澗天連湖水飛湖光遙映掩禪扉還攜錫杖遊何處時伴閒吟幾度歸</div>
</p></div>
<div class='div-other'><a id='mulu1869' />
<p class='h2'>老僧</p><p class="byline">潘一桂</p><p style="text-indent:0em" class="lg-abnormal"><div class='lg-row'>仄徑隱晴日高花明小山春風吹不盡花落老僧閒</div>
</p></div>
<div class='div-other'><a id='mulu1870' />
<p class='h2'>送證公抱病還震澤</p><p class="byline">釋通潤</p><p style="text-indent:0em" class="lg-abnormal"><div class='lg-row'>梅花纔雪柳如絲不道鄉關入夢思藥石恐煩朋軰問憂懸更遣父兄知帆當震澤雲生處春滿吳江月白時吾此凌風叩蒼竹晴波淼淼隔天涯</div>
</p></div>
<div class='div-other'><a id='mulu1871' />
<p class='h2'>崑山桂峯禪人送母薙染說偈以示</p><p class="byline">釋圓修</p><p style="text-indent:0em" class="lg-abnormal"><div class='lg-row'>善哉七十二猶奮出塵志白髮要頓除清修早知味百刼了然超一念到實地藉子大因緣達道無二致<span class='note-inline'>(咦)</span>登山渉水不辭勞所以老僧即便許</div>
</p></div>
<div class='div-other'><a id='mulu1872' />
<p class='h2'>示道源社長</p><p class="byline">釋法藏</p><p style="text-indent:0em" class="lg-abnormal"><div class='lg-row'>鶯脰湖上鐘聲與鷗鳥齊飛殊勝寺前水色共殿堂並注須揭頂門眼見莫將竅裏耳聞腳跟下踏斷浪頭衣袂邊帶翻屋角平波好句風上滾來荒渚新詩月中浮出付推敲於雲外倩吟詠於濤中換湖心為我心轉海眼為<span class='corr'>己</span>眼袈裟挂雨中蕉葉如意生木上菌芝出語不借舌根繙經只見木葉有人問着便道落霞與孤鶩齊飛秋水共長天一色會麼麼前谿後谿向君說</div>
</p></div>
<div class='div-other'><a id='mulu1873' />
<p class='h2'>秋日一雨潤兄還洞庭賦笠澤歌送之</p><p class="byline">釋法杲</p><p>秋風生白波欲別奈情何乃兄詎是瓶中鵞金言倒瀉如懸河髫齔相期弄糟粕擔簦負笈廿載多願君別路無蹉跎為君試吟笠澤歌笠澤周遭三萬六千頃中涵七十二朵芙蓉影澤心兩朵稱最高摩青插紫殊岧嶤上有蒼茫不盡之雲霄下有接天㶑灔之波濤崩濤如雷搗山麓無風白日為之號澤國荒荒怯看日蒼茫天根萬點墨詰朝日出烟浪平無數黿鼉曝衣立極目四涯無盡時蝦䗫蝌蚪那復知堊天塈地成一色吞雲吐霧舍奇姿三洲廻盤繞其瀨三洲人家寒不耐千門萬戶玉嶙峋一片洪濤是襟帶寒潮散作朝暮雷喧轟激山山欲頹雪片橫空大如笠浪花翻[羽*(├/(足-口+((巨-匚)@一)))]從天來馬牛無分涯涘失潢潦蹄涔意何物此中不盡鯨鯇淵亦復不盡蛟龍窟宇宙因之喪中外萬舶千艘眇如芥坎然俛首視㘭堂杯水區區孰為大鴻濛沆茫靡不容映空倒寫飛禽蹤縱使秋毫莫逃影渟渟下鑑雙峯青雙峯東西互爭色東之不及西之碧東峯之色向晚青西峯之碧千雪出此峯何來一枝沙十塢廿塢何㟏岈陰洞常懸六時雨陽坡十月皆桃花灣裏家只通水人聲沸在烟雲裡路人白晝鬼揶揄紺木陰森插天起查梨橘柚土所宜家家丹實懸青枝二月平空滿山雪令人却憶梨花時臺榭參差對相峙男三女四猶成市犬吠雞鳴隔水光武陵之源只如是澤何溶溶峯何窗人物詎宜清且小澤何混混峯何幽人物詎宜輕且浮澤峯空洞兮則龍蛇以之賴人物褊窄兮則形影為之愁吳天木落風颼<span class='corr'>飀</span>值君振策還用頭角頭之灣碧[山*昂]上湖山况復兼清秋溪溪宛曲塢塢藏神人角里曾韜光君復思歸整香剎此時橘綠橙初黃大塊要之一㟝嶁勿厭蓬廬窄如斗人傑地靈古所稱到日香風滿牕口如爾肺膓應背時蕭踈自是氷霜姿戶外寒松翠欲滴時來以手摩挲之舉世而今尚狙詐獨絃之琴眾皆訝結緣懸藜不值錢鼠撲囊藏待高價裹足尚期吾道存蘭摧玉碎無須論不願青山有人影直看麋鹿上柴門蚌折珠輝寒電射琅函瀾翻自朝夕有情轉語無情聽山中儘有山中石虗空在目湖在天有時得魚還放筌挂起山牕碧巖上浮雲看足枕書眠鵲坐頭顱虎盈砌嬾殘老人意迢遞天邊三下紫泥書鼻底<span class='note-inline'>(淋〃蕭〃)</span>挂寒涕佛祖臨門勿相擾飄笠爛將琪樹杪牕際纔通白日光階頭直使生青草太湖澄影秋色間以之滌膓兼澣顏牙籤墮地不復拾五千梵筴如等閒秋毫凡心悉堪嘔顛廈將支木烏有當念西來五葉禪宗風掃地君知否勿笑<span class='corr'>杞</span>人空戴憂午夜寸心牢制猴昔人不負苾蒭相晨朝對鏡三摩頭狙公賦芧狙空喜莫投羶氣來羣蟻古今萬事天際雲世態浮沉亂漚耳魚枯鶴鎩母怵惕人貴泥蟠與壁立咳唾不成龍頷珠金星混沙終可惜此日看君歸故廬令人躑躅還踟躕眩目余沉永嘉市枕鋤君發左溪書笠澤何澄渟雲峯况縹緲壁觀巖之阿清霜滿懷抱而余亦欲尋孤島未必榮名以為寶枵然魏瓠何所庸畢竟青山白雲老</p>
</div>
<div class='div-other'><a id='mulu1874' />
<p class='h2'>訪楞伽璧公</p><p class="byline">釋明誠</p><p style="text-indent:0em" class="lg-abnormal"><div class='lg-row'>白雲不在山山中何所有松竹動微風疑是野干走</div>
</p></div>
<div class='div-other'><a id='mulu1875' />
<p class='h2'>贈德上人五十上人來自衡陽寄錫于吳之慧慶寺</p><p class="byline">鄒迪光</p><p style="text-indent:0em" class="lg-abnormal"><div class='lg-row'>南嶽高僧下翠微吳門說法眾皈依松花採得為齋飯木葉將來補祴衣出世已能㤀浩刼觀心寧復論知非逢君為問安禪處指點生公石畔歸</div>
</p></div>
<div class='div-other'><a id='mulu1876' />
<p class='h2'>恒宗僦居北寺</p><p class="byline">釋通潤</p><p style="text-indent:0em" class="lg-abnormal"><div class='lg-row'>霜白城草枯天清塔雲冷佛子住世間步步入幻境木葉觸杖飛空花亂人影莫赴徑山招且噉雲門餅</div>
</p></div>
<div class='div-other'><a id='mulu1877' />
<p class='h2'>冬日喜汰如自閩浙再至</p><p style="text-indent:0em" class="lg-abnormal"><div class='lg-row'>一番行腳兩年分不喜仍來叩水濆屐齒嚙將閩地雪衲頭觸盡浙江雲玄言亹亹流精[(木-(企-止)+((人/人)*(人/人)))/大]囊槖重重褁斷文且向山中混漁獵函關雞犬正紛紜</div>
</p></div>
<div class='div-other'><a id='mulu1878' />
<p class='h2'>十五夜憶汰如</p><p style="text-indent:0em" class="lg-abnormal"><div class='lg-row'>看處本無侶想中如有人不知淒冷月何處照孤身</div>
</p></div>
<div class='div-other'><a id='mulu1879' />
<p class='h2'>留見曉結夏</p><p style="text-indent:0em" class="lg-abnormal"><div class='lg-row'>世路止如此窮山或可尋且將欲徃意仍作更留心叢桂陰雖薄新篁影漸深最宜無事者磅礴縱虗襟</div>
</p></div>
<div class='div-other'><a id='mulu1880' />
<p class='h2'>秋夜荅汰如</p><p style="text-indent:0em" class="lg-abnormal"><div class='lg-row'>出夏無多日忽然生大凉即知花上露易作草中霜短鬢臨衰白頹顏瘦黃從來學道者不變是肝膓</div>
</p></div>
<div class='div-other'><a id='mulu1881' />
<p class='h2'>懷洞庭潤兄</p><p class="byline">釋慧浸</p><p style="text-indent:0em" class="lg-abnormal"><div class='lg-row'>平居何所事寂莫在煙蘿閉戶春風滿開簾夜月多空堦塵不到長日鳥頻過我欲乘流至其如逆浪何</div>
</p></div>
<div class='div-other'><a id='mulu1882' />
<p class='h2'>送杲兄還吳門</p><p style="text-indent:0em" class="lg-abnormal"><div class='lg-row'>遙指江天外扁舟返故園不須愁路杳疋練是吳門臘日雲孤映晴洲鳥獨翻倚閭人有待今得問寒暄</div>
</p></div>
<div class='div-other'><a id='mulu1883' />
<p class='h2'>送湛公入山采茶</p><p style="text-indent:0em" class="lg-abnormal"><div class='lg-row'>何地風生穀雨先憐君行色動江邊不愁此去春將盡自有天池一壑烟</div>
</p></div>
<div class='div-other'><a id='mulu1884' />
<p class='h2'>酬浸公見寄</p><p style="text-indent:0em" class="lg-abnormal"><div class='lg-row'>每見花飛便憶君那堪回首隔秋雲平湖不比長江險縱有風濤亦耐聞</div>
</p></div>
<div class='div-other'><a id='mulu1885' />
<p class='h2'>臥病寄巢公<span class='note-inline'>(重出)</span></p></div>
<div class='div-other'><a id='mulu1886' />
<p class='h2'>汰如法友自鐵山來以詩惠我依韻答之</p><p class="byline">釋慧浸</p><p style="text-indent:0em" class="lg-abnormal"><div class='lg-row'>曾逢己酉歲晤對海虞深暑逼三天伏時徵七處心人多蓮社隔爾獨過花林乍聽寒溫語猶然拂水音</div>
</p></div>
<div class='div-other'><a id='mulu1887' />
<p class='h2'>會潤公於山中話</p><p class="byline">釋明誠</p><p style="text-indent:0em" class="lg-abnormal"><div class='lg-row'>秋寺逢君話凄然不可聽江山長契濶寒暑漫居停艸露千珠白松煙一縷青極憐支遁馬瘦骨繫空庭</div>
</p></div>
<div class='div-other'><a id='mulu1888' />
<p class='h2'>貝葉齋尋湛公公亦出郭見尋兩不相值悵惘賦此</p><p class="byline">釋通潤</p><p style="text-indent:0em" class="lg-abnormal"><div class='lg-row'>尋君貝葉齋叩門鳥聲澀我來君亦來水陸不相及榆影蕩㣲風竹籬澹生日回首覔舊途蒼茫向空立</div>
</p></div>
<div class='div-other'><a id='mulu1889' />
<p class='h2'>崇禎庚辰閏止協同護法諸公立道開法友監院實喜法脉得人不獨山門有寄賦詩志感</p><p class="byline">釋明河</p><p style="text-indent:0em" class="lg-abnormal"><div class='lg-row'>法門秋晚付授難其人百鍊出弘器位序若有神吾友集靈秀謙慎邁等倫承事無間然水乳如一身學者少慙愧所至隨風塵擎缽嫌臂酸尚可同艱辛濶步忽蹉跌至德尊鹽薪乃知監院大今日非無因標榜挽頹壤磨礪成精金知心會與廣千古常為隣</div>
</p></div>
<div class='div-other'><a id='mulu1890' />
<p class='h2'>旅泊齋贈杲公</p><p class="byline">釋通潤</p><p style="text-indent:0em" class="lg-abnormal"><div class='lg-row'>杲公的礫霞上人僦居乃就河之濱蘿門蕭蕭白日靜竹牕裊裊烟雲新三餐不乏粗糲飯相對喜有期頤親有生若此信自足何必<span class='corr'>羨</span>彼山中春</div>
</p></div>
<div class='div-other'><a id='mulu1891' />
<p class='h2'>送杲公</p><p style="text-indent:0em" class="lg-abnormal"><div class='lg-row'>流水深帶地斷雲高薄天孤帆出遠浦幾處泊歸船野霧黯無色一華晴可憐歲華看易晚此去莫徒然</div>
</p></div>
<div class='div-other'><a id='mulu1892' />
<p class='h2'>冬日答秀公見寄時公挂錫婁江王太史恬淡觀刺血書雜華經</p><p class="byline">釋法杲</p><p style="text-indent:0em" class="lg-abnormal"><div class='lg-row'>碧海蒼山各僦居弟兄蹤跡近何如三秋逐日探鴻雁幾日臨江釣鯉魚極目鹽酸衰世味滿心寒熱故人書翻天直是波瀾急不信浮雲點太虛</div>
</p></div>
<div class='div-other'><a id='mulu1893' />
<p class='h2'>寄潤兄二首</p><p style="text-indent:0em" class="lg-abnormal"><div class='lg-row'>探奇選勝杖初歸歷歷青山澹晚暉平野月高鷹隼落渡江人盡鯉魚飛風搖赤地喧柴戶露響青天濕艸衣翹首碧空雙送目雲川不極樹微微</div>
</p><p style="text-indent:0em" class="lg-abnormal"><div class='lg-row'>雲門落落澗淙淙墮地青鞵冷一雙四塞草光迷下界百年峯影挂西牕山中鞭石天羊醒心際凝灰野馬䧏曾詔紫泥呼不起至今人物斷滄江</div>
</p></div>
<div class='div-other'><a id='mulu1894' />
<p class='h2'>春日寄潤兄</p><p style="text-indent:0em" class="lg-abnormal"><div class='lg-row'>南北飛騰野鶴蹤灑外身外一孤笻無家剩我三千界有地輸君七十峯花鳥昔人徵木偶天羊此日驗樗庸凡夫日見湖雲黑不道春山有伏龍</div>
</p></div>
<div class='div-other'><a id='mulu1895' />
<p class='h2'>回湛公浸公夜集水田菴因憶杲公</p><p class="byline">釋通潤</p><p style="text-indent:0em" class="lg-abnormal"><div class='lg-row'>野竹蕭森拂翠嵐東郊月浸水田菴天星聚井方成五主客交歡合是三嬾骨久拚桑下朽明鐙遙續夜深談一聲何處山陽笛回首煙雲總不堪</div>
</p></div>
<div class='div-other'><a id='mulu1896' />
<p class='h2'>挽寒山坤禪師</p><p class="byline">釋法杲</p><p style="text-indent:0em" class="lg-abnormal"><div class='lg-row'>幻海蒼茫路杳冥萬竿風竹冷荒亭河神力擁千花塔門弟親傳一芥缾亂木曉牽春霧白遠峯寒被夕陽青回頭恨煞楓橋水嗚咽留人未忍聽</div>
</p></div>
<div class='div-other'><a id='mulu1897' />
<p class='h2'>憨山師自嶺南寄楞伽新疏并書賦答時大師以弘法罹難廢席遣戍</p><p style="text-indent:0em" class="lg-abnormal"><div class='lg-row'>師於熱海放慈航[舟-(白-日)]徼朱厓信渺茫天意逆扶金策杖君恩翻賜鐵衣裳山廻象郡風烟黑身倚蠻方日月黃今夕短戈聊當錫蓮花猶在舌端香</div>
</p></div>
<div class='div-other'><a id='mulu1898' />
<p class='h2'>挽雪山杲兄</p><p class="byline">釋慧浸</p><p style="text-indent:0em" class="lg-abnormal"><div class='lg-row'>流光真似大輪旋纔入新關便隔年四面有天皆白雪一峯何地認青蓮風烟影亂虗無裏木石寒生慘澹邊試問朝來參叩者幾人彈指閣門前</div>
</p></div>
<div class='div-other'><a id='mulu1899' />
<p class='h2'>南還金閻與玄海師夜坐</p><p class="byline">釋廣化</p><p style="text-indent:0em" class="lg-abnormal"><div class='lg-row'>我從江上還師埋丘中住白雲本無心那能詰何處淡淡雪水姿悠悠客中味惜別半載餘月明在庭砌梅香岸上花懸我技頭錫不減東歸音壯我南行色念茲良夜永徘徊不能寢因之發長歎薄世良為警坐剔孤鐙寒春風灑苔席願言盟此心雙眸青歷歷</div>
</p></div>
<div class='div-other'><a id='mulu1900' />
<p class='h2'>懷同門友吳江</p><p class="byline">釋正勉</p><p style="text-indent:0em" class="lg-abnormal"><div class='lg-row'>歲華代謝萬竅怒號參商入望心焉忉忉瞻彼陽烏顧儔而磝矧伊人矣不念同袍<span class='note-inline'>(其一)</span></div>
</p><p style="text-indent:0em" class="lg-abnormal"><div class='lg-row'>與子睽隔太湖之傍太湖雖廣一葦可杭跋望靡及烟水蒼茫中心莫逆珍重風霜<span class='note-inline'>(其二)</span></div>
</p><p style="text-indent:0em" class="lg-abnormal"><div class='lg-row'>自昔同門師彼道林式今兩地撫景沉吟雖有焦尾誰為知音瞻彼白雲實勞我心<span class='note-inline'>(其三)</span></div>
</p><p style="text-indent:0em" class="lg-abnormal"><div class='lg-row'>客遊雖樂猶謂路難綈袍之義古人所歎他山之柏可保歲寒薄言結屋與子盤桓<span class='note-inline'>(其四)</span></div>
</p><p style="text-indent:0em" class="lg-abnormal"><div class='lg-row'>彤雲冪野霜霰凄其感彼歲暮中心遲遲我日既邁而月斯馳立身修業有媿良時<span class='note-inline'>(其五)</span></div>
</p><p style="text-indent:0em" class="lg-abnormal"><div class='lg-row'>二十餘霜共此扄于時獨立自空庭不能助爾驅瓶雀秖為邀余振錫鈴直至今朝看幀像始知前是刻鐻形從來死友稱元伯何事靈棺不少停</div>
</p><p style="text-indent:0em" class="lg-abnormal"><div class='lg-row'>聚首青山亦有年豈徒高枕漱春泉欲醒蝴蝶牕前夢直入威音刼外禪竟日快松並秀終宵不寐月孤懸如今再向峯頭過秖見寒雲覆碧天</div>
</p><p style="text-indent:0em" class="lg-abnormal"><div class='lg-row'>才情獨步孝情偏世上娛親緫未然甘旨名如親口內炎凉翻屬<span class='corr'>己</span>身邊飱時惟恐砂投齒沐處猶防風在顛儻有微疴寢枕簞孤鐙獨夜不成眠</div>
</p><p style="text-indent:0em" class="lg-abnormal"><div class='lg-row'>共土共山兼共臘時時共坐白雲端於今觸處常虗左唇齒從茲日較寒艸色有情荒後院江聲無語泣前[土*難]不須更入空花觀但把吾兄出沒看</div>
</p></div>
<div class='div-other'><a id='mulu1901' />
<p class='h2'>聞憨師得返初服兼讀師憶吳山隱居詩因寄</p><p class="byline">釋通潤</p><p style="text-indent:0em" class="lg-abnormal"><div class='lg-row'>論到叢林事東南益可傷五花欹冷月四果沒秋霜水涸金河斷雲埋覺路荒誰持永嘉錫三匝繞禪牀</div>
</p><p style="text-indent:0em" class="lg-abnormal"><div class='lg-row'>即欲排榛棘千峯路總迷身微難化座髮短不封泥慧日平沉海慈雲遠隔谿舉頭天際望風物冷凄</div>
</p><p style="text-indent:0em" class="lg-abnormal"><div class='lg-row'>蓮峯雖褊淺雙足諒能安四壁竹風響滿門松月寒寸花堪倚杖片石可成壇若是吾師至重添一剎竿</div>
</p></div>
<div class='div-other'><a id='mulu1902' />
<p class='h2'>除夕浸公掩關蓮華峯元旦因寄</p><p style="text-indent:0em" class="lg-abnormal"><div class='lg-row'>雙魚不達曷惠德音風飄敝衲念子實深江梅落落朔雪陰陰願言把袂披我素琴<span class='note-inline'>(其六)</span></div>
</p></div>
<div class='div-other'><a id='mulu1903' />
<p class='h2'>寒山訪雪谷師</p><p class="byline">釋智舷</p><p style="text-indent:0em" class="lg-abnormal"><div class='lg-row'>寒山太湖東六月雪埋塢時有天耳師巢居類巢父春秋未半百氣骨自高古清泉凍連底蹲石怒師虎此中除梅花無物入巖戶</div>
</p></div>
<div class='div-other'><a id='mulu1904' />
<p class='h2'>贈秋空法友</p><p style="text-indent:0em" class="lg-abnormal"><div class='lg-row'>過眼了無色素心誰可通有形齊入化一碧[糸*忽]含空最喜月孤徃更宜秋與同莫教清<span class='corr'>淨</span>理埋沒亂雲中</div>
</p></div>
<div class='div-other'><a id='mulu1905' />
<p class='h2'>偶題三僧南遊卷</p><p class="byline">雷思霈</p><p>我本西鄙人居止不出屋南郊<span class='corr'>抵</span>北郊伊邇禁馳逐隔江十里許望見西山矗上至黃牛巔下至虎牙麓有泉名蝦蟆視舟如鳧鶩壯麗兼奧奇遇之等駒犢譬彼苦饑士盤餐充口腹海錯知何味筍邊但食肉即有宦遊日山川亦彷彿譬彼初學人難字邊傍讀一二賈人子東吳與西蜀經行半嶮巇遊冶亦村譬彼鞭馬卒長安徃最熟向人誇京師璢璃作裀褥衲子習科儀貝文積塵東光明清凉境邈若丘天竺近有三禪和拚命落迦澳黃河水一清優曇花一簇虎丘牛首間楖栗擔相屬譬彼秦帝時求仙命徐福蓬萊風引去島嶼聊止宿我欲九州覽兼窮四海目李固真豪舉宗測何安能凌倒景雙駕雲中鹿</p>
</div>
<div class='div-other'><a id='mulu1906' />
<p class='h2'>結社徑山寄懷無期禪兄於姑蘇</p><p class="byline">釋德彥</p><p style="text-indent:0em" class="lg-abnormal"><div class='lg-row'>不須論法席相對緫㤀形簾幙鉤天影菴居抱地靈苔吞雙徑綠樹合五峯青殿倚龍湫險雲生鳥道冥身殘悽落木心曠任浮萍過客陰廊偈先賢斷石銘短節花裏出飛瀑樹頭聴宿霧時藏豹空潭夜聚星柴門関冷淡瓦缽弄清泠采菊多成句看松半掩經逢人㤀曲折行路畏伶仃獨有吳門望時時上翠屏</div>
</p></div>
<div class='div-other'><a id='mulu1907' />
<p class='h2'>送澹崖禪友歸吳</p><p class="byline">釋通容</p><p style="text-indent:0em" class="lg-abnormal"><div class='lg-row'>握手相將不等閒機緣酬酢百千般當陽一句無私覆楚水吳山獨徃還</div>
</p></div>
<div class='div-other'><a id='mulu1908' />
<p class='h2'>崇禎乙亥八月重游鄧尉見麓屏師苫棲鐘樓之傍憮然有作</p><p class="byline">張世偉</p><p style="text-indent:0em" class="lg-abnormal"><div class='lg-row'>我本城郭人偶居山中久親見鑄鐘始兼規置樓阜鐘鑄三乃成樓址培仍扭去茲三十年傑搆忽而徙小叩或小鳴大叩真大吼周廻鏤蓮經諷經不須口感歎妙功德從古未曾有撞畢輦施錢酒胡稱不朽書生抱空質徙倚徒垂手天風颯颯來念此苫棲叟</div>
</p></div>
<div class='div-other'><a id='mulu1909' />
<p class='h2'>呈曇公偈</p><p class="byline">賀世壽</p><p style="text-indent:0em" class="lg-abnormal"><div class='lg-row'>一部靈文轉不停心光騰射萬山青達師願力曇師行看取煌煌日月星</div>
</p></div>
<div class='div-other'><a id='mulu1910' />
<p class='h2'>為恒一沈居士贈幻雲上人</p><p class="byline">徐應雷</p><p style="text-indent:0em" class="lg-abnormal"><div class='lg-row'>莫從世外學無生闔閭城中有化城此中上人宴坐處老樹參天風露清可愛晝長綠陰靜但聞枝上黃鳥鳴上人瀟灑逈出塵時拈翰墨法天真法書獨得永師秘佳句大有支郎神坐久中庭月一輪積水空明藻荇新此時蘇公不能寐乘興乃訪張懷民<span class='note-inline'>(蘓公在黃州明月夜于承天寺訪張懷民今以喻恒一寓承天寺)</span>况欲參承彼上人人云上人名下士我從名外得上人寺東顧市<span class='note-inline'>(顧市菴有顧雪牕居士教授于此其門如市因)</span><span class='note-inline'>(以名巷)</span>西臯橋古來城市多隱淪吾與上人作比鄰何况禪房最深邃世人入門還問津</div>
</p></div>
<div class='div-other'><a id='mulu1911' />
<p class='h2'>懷般擔師在南海</p><p style="text-indent:0em" class="lg-abnormal"><div class='lg-row'>落伽山上坐日夜海潮音如是機緣早爾時般若深白雲空裏色明月靜中心其更浮杯遠蒼茫不易尋</div>
</p></div>
<div class='div-other'><a id='mulu1912' />
<p class='h2'>雨中與陸胄先潛訪般擔師二首</p><p style="text-indent:0em" class="lg-abnormal"><div class='lg-row'>青山最深處已與世相遺風雨到來好野人都不知逃禪寧仗酒對爾廢談詩萬壑泉聲急時因聽法遅</div>
</p><p style="text-indent:0em" class="lg-abnormal"><div class='lg-row'>禪房對修竹空翠落清潭水月已成觀天雲候放參有時摘仙果獻問一和南重叩無生理相看竟不談</div>
</p></div>
<div class='div-other'><a id='mulu1913' />
<p class='h2'>際山禪師山棲最勝苦參承者踵至欲去之不佞以詩止之且有約</p><p style="text-indent:0em" class="lg-abnormal"><div class='lg-row'>高僧不說法宴坐青山巔為語諸檀樾無勞送供錢人皆菩薩行吾愛辟支禪且為峯頭月同看幾度圓</div>
</p><p style="text-indent:0em" class="lg-abnormal"><div class='lg-row'>避世殊不易入山已太深高名元是累空谷有相尋敢以如幻境留君不住心其如萬松裏日夜有清音</div>
</p></div>
<div class='div-other'><a id='mulu1914' />
<p class='h2'>寄際山和尚<span class='note-inline'>(七首)</span></p><p style="text-indent:0em" class="lg-abnormal"><div class='lg-row'>哀至徒揮淚心存已息機更無家可戀業與爾相依九月饒紅樹孤雲澹翠微此時齋戒久願聽法音微</div>
</p><p style="text-indent:0em" class="lg-abnormal"><div class='lg-row'>已從襄大事無復事関情聊復有詩句從來仗筆耕一男猶是累五嶽幾時行早晚斷家事飄然學向平</div>
</p><p style="text-indent:0em" class="lg-abnormal"><div class='lg-row'>矯首吳山遠禪房深復深推牎一潭綠隔水萬松陰空谷有天籟經旬無足音談禪何限子那許浪相尋</div>
</p><p style="text-indent:0em" class="lg-abnormal"><div class='lg-row'>南風梅子熟烟雨暗孤城遙想空山裏新添潭水清焚香散雲氣擊磬應泉聲未得同行住徒令旅夢驚</div>
</p><p style="text-indent:0em" class="lg-abnormal"><div class='lg-row'>平生無他好最喜聽泉聲苦憶深山好况茲積雨晴淙淙碧澗冷滾滾綠溪盈<span class='corr'>羨</span>爾臨流坐如聞天樂鳴</div>
</p><p style="text-indent:0em" class="lg-abnormal"><div class='lg-row'>頻年思家客此日竟無家無計酬罔極精心轉法華婦人去依母兒子且隨爺猶恨俗緣在何時臥紫霞</div>
</p><p style="text-indent:0em" class="lg-abnormal"><div class='lg-row'>去年到今日兩鬢頓成絲病骨猶堪起灰心不自支慵開曾視帙懶課未成兕白社能容我終應斷酒巵</div>
</p></div>
<div class='div-other'><a id='mulu1915' />
<p class='h2'>懷際山</p><p style="text-indent:0em" class="lg-abnormal"><div class='lg-row'>空谷有<span class='corr'>淨</span>侶到家翻獨居長貧慙孺子不死愧臯魚文思渾難屬硯田亦久虗無論明日計水到自成渠</div>
</p></div>
<div class='div-other'><a id='mulu1916' />
<p class='h2'>元夕同朱叔經宿際山房</p><p style="text-indent:0em" class="lg-abnormal"><div class='lg-row'>元宵相對一鐙前絕勝千門大樹燃積雪未消春正冷碧空如洗月初圓一林松籟鐘聲裏幾點梅花旛影邊末法無生無可說杜門不語是真禪</div>
</p></div>
<div class='div-other'><a id='mulu1917' />
<p class='h2'>自初夏閉関至暮始出訪際山作</p><p style="text-indent:0em" class="lg-abnormal"><div class='lg-row'>坐看初夏長新篁又見九日菊正黃閉戶焉知有塵世出門聊復叩禪房一天秋色心還遠千古羲皇夢已㤀白晝相看到深夜室中長有佛鐙光</div>
</p></div>
<div class='div-other'><a id='mulu1918' />
<p class='h2'>曉渡石湖登吳山過嶺訪澄公<span class='note-inline'>(號際山)</span></p><p style="text-indent:0em" class="lg-abnormal"><div class='lg-row'>滿帆星月颺微風曉翠浮沉明鏡中過雨湖光千頃綠初霜楓樹一灣紅登山恰賞黃花發坐石還臨碧沰空咫尺中峯舊行跡僧家新築待澄公</div>
</p></div>
<div class='div-other'><a id='mulu1919' />
<p class='h2'>贈止上人</p><p style="text-indent:0em" class="lg-abnormal"><div class='lg-row'>青天無盡月難斜照爾禪房禮釋迦風送梵聲應不散聲〃凝作白蓮花</div>
</p><p><span class='note-inline'>(寺在白蓮涇)</span></p>
</div>
<div class='div-other'><a id='mulu1920' />
<p class='h2'>玄墓訪於密和尚</p><p class="byline">尹伸</p><p style="text-indent:0em" class="lg-abnormal"><div class='lg-row'>不省玄山路欣聞竟日鐘登堂候定出下榻笑談濃檐際波濤色竹梢縹緲峯道高疑信半未敢遽相從</div>
</p></div>
<div class='div-other'><a id='mulu1921' />
<p class='h2'>登銅井訪三乘上人</p><p class="byline">李流芳</p><p style="text-indent:0em" class="lg-abnormal"><div class='lg-row'>盤礴銅井道舊遊記平樾褰衣出木杪坐覺耳目豁丰嶺界湖光眾山爭出沒湖天西北寬山勢東南匝莫釐興縹緲相望何嶻嶪指顧煙雲間可以一葦截山頭石纍〃歷亂如積雪俯視千林花上下同一潔山僧出迎我問姓始相識誰言三度遊已作七年別當時同遊者眼中存異歿山川閱來徃笑我老日月悠〃旦宅人何乃為化怛終當離有漏就此得真歇</div>
</p></div>
<div class='div-other'><a id='mulu1922' />
<p class='h2'>盤螭山訪覺如上人不遇</p><p>三年十月蟠螭路石腳紆廻矮松樹誰開絕凹香茅宇四壁圍[舟-(白-日)]門漾素重來春濃山正午湖光欲曙春將暮兩度尋僧〃不遇小憩幽聦覺禪趣庭中殘桃自送迎湖面浮峯無去住君不見六浮山閣今非主六浮居士居無處欲乞一單終餘年　對青山參活句</p>
</div>
<div class='div-other'><a id='mulu1923' />
<p class='h2'>病中喜定觀上人見訪</p><p class="byline">沈野</p><p style="text-indent:0em" class="lg-abnormal"><div class='lg-row'>蕭然一室映松蘿喜得文殊杖錫過但使再來談不二何妨長作病維摩</div>
</p></div>
<div class='div-other'><a id='mulu1924' />
<p class='h2'>寄湛公</p><p style="text-indent:0em" class="lg-abnormal"><div class='lg-row'>獨坐堯峯頂白雲生四圍山深狐聽法客久犬御衣水月當牀挂天花拂袖飛維摩今正病何日好皈依</div>
</p></div>
<div class='div-other'><a id='mulu1925' />
<p class='h2'>贈胡僧吒惹隣陀</p><p style="text-indent:0em" class="lg-abnormal"><div class='lg-row'>老僧發在何處徃〃人傳舍衛城口道方言誰可辯手持梵字孰能明浮杯異國忘寒暑寄食禪闗絕送迎默坐不勞重問訊由來佛法是無聲</div>
</p></div>
<div class='div-other'><a id='mulu1926' />
<p class='h2'>閒居寄澄上人</p><p style="text-indent:0em" class="lg-abnormal"><div class='lg-row'>幽居隔墟里長日少塵埃煙起<span class='corr'>邨</span>頭樹雨滋松下苔閒吟看月出靜坐見蓮開忽念法堂上久辜陶令杯</div>
</p></div>
<div class='div-other'><a id='mulu1927' />
<p class='h2'>經般擔大師墓作<span class='note-inline'>(即周我遺)</span></p><p style="text-indent:0em" class="lg-abnormal"><div class='lg-row'>黃山突兀塚邊斜塚上惟餘衰草遮忽見松間飛白雪却疑雲外散天花</div>
</p></div>
<div class='div-other'><a id='mulu1928' />
<p class='h2'>東忞公二絕句</p><p class="byline">董斯張</p><p style="text-indent:0em" class="lg-abnormal"><div class='lg-row'>昨宵揮扇猶嫌熱今日單衣忽畏寒誰者是今誰是昨酒醒眠覺一般看</div>
</p><p style="text-indent:0em" class="lg-abnormal"><div class='lg-row'>村童喚汝伏猿師比似降龍力倍之認得猿時何用伏隨他喫栗與偷梨<span class='note-inline'>(師一字復元村中人誤呼為為伏猿)</span></div>
</p></div>
<div class='div-other'><a id='mulu1929' />
<p class='h2'>偕忞公夜坐懷仲弢</p><p style="text-indent:0em" class="lg-abnormal"><div class='lg-row'>林空月未上谿靜雲始歸共君玄夜賞及此霜華飛譚古閒揮淚參宗倦息機將尋病居士夢裏叩雙扉</div>
</p></div>
<div class='div-other'><a id='mulu1930' />
<p class='h2'>送忞公至五臺</p><p style="text-indent:0em" class="lg-abnormal"><div class='lg-row'>宴息清凉國吾嗟願未俱誰能空世諦似爾即修途迫暮停齋乞柔桑坐不枯雪山應有見是否二文殊</div>
</p></div>
<div class='div-other'><a id='mulu1931' />
<p class='h2'>寄贈戒公<span class='note-inline'>(時說法洞庭)</span></p><p style="text-indent:0em" class="lg-abnormal"><div class='lg-row'>漸息執鞭好餘生求藥籠溪牕孤坐月山寺小參鐘欲妬衘花鳥空聞呪缽龍幾時覺城際合爪問南宗</div>
</p></div>
<div class='div-other'><a id='mulu1932' />
<p class='h2'>寄吳凝甫兼簡䚮公</p><p class="byline">范汭</p><p style="text-indent:0em" class="lg-abnormal"><div class='lg-row'>天遠湖南漁火稀隔林鐘磬度㣲〃不知此夕幽人興月出僧房歸未歸</div>
</p></div>
<div class='div-other'><a id='mulu1933' />
<p class='h2'>送僧</p><p style="text-indent:0em" class="lg-abnormal"><div class='lg-row'>采香涇上黃鳥啼藤梢掠雲筍迸泥來時即是去時路師向此中應不迷</div>
</p></div>
<div class='div-other'><a id='mulu1934' />
<p class='h2'>冬夜同凝甫懷䚮上人</p><p style="text-indent:0em" class="lg-abnormal"><div class='lg-row'>酒撲瓶花影漸酣高僧負我半宵譚碧螺峯下微鐘歇湖月湖雲共一龕</div>
</p></div>
<div class='div-other'><a id='mulu1935' />
<p class='h2'>同范東生懷䚮公</p><p class="byline">吳鼎芳</p><p style="text-indent:0em" class="lg-abnormal"><div class='lg-row'>隱隱禪扉近石巖曾期清夜話松杉今宵月白太湖白師不浮杯予挂帆</div>
</p></div>
<div class='div-other'><a id='mulu1936' />
<p class='h2'>寄沙門六觀</p><p style="text-indent:0em" class="lg-abnormal"><div class='lg-row'>西水搖晴雪方舟記徃年山青擕錫處花發寄書前壞壁春穿筍虗檐夜落泉頭顱衰相現何日共安禪</div>
</p></div>
<div class='div-other'><a id='mulu1937' />
<p class='h2'>雨中懷䚮公</p><p style="text-indent:0em" class="lg-abnormal"><div class='lg-row'>尋人無定所行腳遍他山歲除空一缽獨自雪中還我欲遠相訊春來曾未閒不如風雨意日日到禪闗</div>
</p></div>
<div class='div-other'><a id='mulu1938' />
<p class='h2'>臘八日䚮公訪不值</p><p style="text-indent:0em" class="lg-abnormal"><div class='lg-row'>前年今日會坐客何紛紛把握正集霰飄散亦如雲今年復今日空山掩蓬單師還訪予來予若為師出天寒風色緊四顧愁人心邂逅不相值白花開滿林</div>
</p></div>
<div class='div-other'><a id='mulu1939' />
<p class='h2'>寄雨公</p><p style="text-indent:0em" class="lg-abnormal"><div class='lg-row'>以爾願初畢一瓢行腳寬那知出世法不及避人難雲月千峯寺香花五戒壇㣲吟雖自好或得寄余看</div>
</p></div>
<div class='div-other'><a id='mulu1940' />
<p class='h2'>送恬公東渡</p><p style="text-indent:0em" class="lg-abnormal"><div class='lg-row'>出山何草草曾對幾黃昏落日照行腳白雲空寺門挂瓢半死樹乞食三家邨只在太湖上水田吹浪痕</div>
</p></div>
<div class='div-other'><a id='mulu1941' />
<p class='h2'>逢雨公</p><p style="text-indent:0em" class="lg-abnormal"><div class='lg-row'>庶事亂如髮薙却無一粘物累苦如荼甞來同一甘<span class='corr'>已</span>除世間籍猶在世間住放腳白雲生回頭山鳥去對面不相識居然行路者昔別非夢乎今逢亦夢也</div>
</p></div>
<div class='div-other'><a id='mulu1942' />
<p class='h2'>東等慈<span class='note-inline'>(有引)</span></p><p style="margin-left:1em">第慈師曾約看梅菴中予不得徃師復出山來會郭居士家予過居士師<span class='corr'>已</span>早去時風雨岑寂抱憾竟日臨別賦此聊寄所懷</p>
<p style="text-indent:0em" class="lg-abnormal"><div class='lg-row'>侵晨出郭門<span class='corr'>抵</span>夕對風雨不見素心人綠尊空自舉曾聞明月中寂向梅花語客將樸被來幽期無員汝梅花落已盡明月復如許春事何蕭蕭山行獨踽踽</div>
</p></div>
<div class='div-other'><a id='mulu1943' />
<p class='h2'>懷觀公輪公<span class='note-inline'>(五憶之一)</span></p><p style="text-indent:0em" class="lg-abnormal"><div class='lg-row'>所居山水半中有半區竹雖覺東西分同餐雨煙綠我適褦襶游困憊舟與陸因之一作想五內轉氷轂</div>
</p></div>
<div class='div-other'><a id='mulu1944' />
<p class='h2'>懷六觀</p><p style="text-indent:0em" class="lg-abnormal"><div class='lg-row'>少壯任馳騖每結山中鄰垂老信空寂且為行路人蓼虫不知甘氷虫不知暑驚飈颯秋魂把誦別時語</div>
</p></div>
<div class='div-other'><a id='mulu1945' />
<p class='h2'>四月八日經堯峯觀葬湛川師</p><p style="text-indent:0em" class="lg-abnormal"><div class='lg-row'>不見說法時獨及涅槃日自此問山龕誰為進佛骨</div>
</p></div>
<div class='div-other'><a id='mulu1946' />
<p class='h2'>等慈師訪予山中不值</p><p style="text-indent:0em" class="lg-abnormal"><div class='lg-row'>飄散已如雨忽來成獨游蕭蕭水邉夜落落山中秋以我不相值無人知惠休還將一笠去啼煞空林鳩</div>
</p></div>
<div class='div-other'><a id='mulu1947' />
<p class='h2'>會等慈師明日又別<span class='note-inline'>(有傳師已物故見益驚喜故云)</span></p><p style="text-indent:0em" class="lg-abnormal"><div class='lg-row'>傳言豈足怪成得會時奇師到我亦到所知猶未知舊虀新稻飯湖上山中詩勿勿一歲暮窅窅孤雲期</div>
</p></div>
<div class='div-other'><a id='mulu1948' />
<p class='h2'>六觀師禪棲高峯寺聞予遠行<span class='note-inline'>(出山來會)</span></p><p style="text-indent:0em" class="lg-abnormal"><div class='lg-row'>叢〃竹樹小閣半牎露出則雲同出臥與佛俱臥六時擊木響三載散花課知予將遠別竟日相對坐道氣消妄心靈光照沉痼</div>
</p></div>
<div class='div-other'><a id='mulu1949' />
<p class='h2'>寄拂水等慈</p><p class="byline">釋通潤</p><p style="text-indent:0em" class="lg-abnormal"><div class='lg-row'>春雨花間別逢花即憶君恐君多意緒謂我少殷勤五處先期㕍吟時亦望雲素交惟有汝安忍久離羣</div>
</p><p style="text-indent:0em" class="lg-abnormal"><div class='lg-row'>幾時離鐵甕何日去錢唐欲問真消息傳言竟渺茫足音疑在谷月色想空梁望斷無來信徒教夜夢長</div>
</p></div>
<div class='div-other'><a id='mulu1950' />
<p class='h2'>虎峯蘭若夜別吳居士</p><p class="byline">葛一龍</p><p style="text-indent:0em" class="lg-abnormal"><div class='lg-row'>酒病乘春入詩篇窮日刪雖云離家好終莫及僧間聚會不能數繾綣于其間寺門燈照遠獨下雨中山</div>
</p></div>
<div class='div-other'><a id='mulu1951' />
<p class='h2'>吳六</p><p style="text-indent:0em" class="lg-abnormal"><div class='lg-row'>幾晨披海霧幾宿傍江霞投止難容寺歸來不住家血枮書貝葉戒破飲梅花相訪何曾見入雲歌采茶</div>
</p></div>
<div class='div-other'><a id='mulu1952' />
<p class='h2'>吳門夜宿送吳六朝海</p><p style="text-indent:0em" class="lg-abnormal"><div class='lg-row'>自去如行腳空雲無定因一潮八百里梵誦五千人草綠島根雪蓮開洋裏春吳門今夜宿離夢<span class='corr'>已</span>無塵</div>
</p></div>
<div class='div-other'><a id='mulu1953' />
<p class='h2'>寄凝甫</p><p style="text-indent:0em" class="lg-abnormal"><div class='lg-row'>衣緇與衣素同是出山伴燕山五月雪歸鴻一聲斷聞壽阿母為母留僧飯感念勞心神　相睽獨慚汗</div>
</p></div>
<div class='div-other'><a id='mulu1954' />
<p class='h2'>清明日雨與吳居士言別</p><p style="text-indent:0em" class="lg-abnormal"><div class='lg-row'>花落未聞鶯春無旦暮晴來朝又離別今日是清明破屋悝松瀑平居老菜羹主人雖不飲別有醉予情</div>
</p></div>
<div class='div-other'><a id='mulu1955' />
<p class='h2'>月夜登岒壇懷吳居士</p><p style="text-indent:0em" class="lg-abnormal"><div class='lg-row'>杖屨自為朋荒壇間夜登遠烟生處水寒月照來氷梅意若為動酒情非有恒空林擊木響知爾課香鐙</div>
</p></div>
<div class='div-other'><a id='mulu1956' />
<p class='h2'>聞凝甫薙髮雲棲感賦</p><p style="text-indent:0em" class="lg-abnormal"><div class='lg-row'>持心作慧刃撒手斷恩眷遠投虎穴中虎亦為君善一髮視一染薙去光明現想此薙髮時對佛了洪願所恨遲十載不及大師見</div>
</p></div>
<div class='div-other'><a id='mulu1957' />
<p class='h2'>寄吳凝甫</p><p class="byline">董斯張</p><p style="text-indent:0em" class="lg-abnormal"><div class='lg-row'>遠夢無端入杳冥晴山一點太湖青山中遙憶龐居士淡食緇衣課寫經</div>
</p></div>
<div class='div-other'><a id='mulu1958' />
<p class='h2'>贈一夢法師偈<span class='note-inline'>(一夢吳江人西說法還)</span></p><p class="byline">阮大鋮</p><p style="text-indent:0em" class="lg-abnormal"><div class='lg-row'>春林香雨細冥冥般若還箋無字經肯向夢中重夢夢梅花缺處數峯青</div>
</p><p style="text-indent:0em" class="lg-abnormal"><div class='lg-row'>牛頭長老演牛車天女重飛丈室花參到浮屠無縫處卻嫌空影落袈裟</div>
</p><p style="text-indent:0em" class="lg-abnormal"><div class='lg-row'>湘山寺裏打包回黃葉江頭杖錫來傳與生公虎丘法鬼門灘上鐵花開</div>
</p><p style="text-indent:0em" class="lg-abnormal"><div class='lg-row'>霜冷江楓分別紅年年秋樹領宗風橋心多少中秋月吹向蘆花一枕中</div>
</p></div>
<div class='div-other'><a id='mulu1959' />
<p class='h2'>先宮贊舊讀書浮沸寺今餘三十載不肖復携笈焉老僧慧朗能道徃事且投以詩愴然酬之</p><p class="byline">顧同應</p><p style="text-indent:0em" class="lg-abnormal"><div class='lg-row'>小煙霞古先人幾度登可堪今日淚還向舊時僧山月窺寒竹溪雲出老藤遺書未零落仍欲乞禪鐙</div>
</p></div>
<div class='div-other'><a id='mulu1960' />
<p class='h2'>贈一雨講師</p><p class="byline">潘一桂</p><p style="text-indent:0em" class="lg-abnormal"><div class='lg-row'>潤公天人師妙縱載清美七覺弘智津六通測煩海鷲嶺標遠勝龍游暢玄解雲族低梵筵文驪競遙彩予也久嬰拂偶茲承逸軌端襟聆微言頓使蓬心改輕風動袈裟月落散魑魅誓言絕可欲返宗發蒙憒</div>
</p></div>
<div class='div-other'><a id='mulu1961' />
<p class='h2'>寄華山巢松師</p><p class="byline">卜舜年</p><p style="text-indent:0em" class="lg-abnormal"><div class='lg-row'>石壓支公院公開自宿因花光迷路口佛性顯山身松靜猿聽法潭清魚看人吾將巢若木戶牖與公鄰</div>
</p></div>
<div class='div-other'><a id='mulu1962' />
<p class='h2'>西山梅花已盛蒼公寄書相招</p><p class="byline">周治</p><p style="text-indent:0em" class="lg-abnormal"><div class='lg-row'>晨興池上晴始望西山色一緘自山來支公寄相憶梅花七八峯山路照已白許給銅井笻期投鐵山笠水望湖與通<span class='corr'>邨</span>歸月不隔山齋可歸休坐臥任狼藉</div>
</p></div>
<div class='div-other'><a id='mulu1963' />
<p class='h2'>秋夜懷僧彌有感兼呈白上人<span class='note-inline'>(僧彌居鄰雍熙寺白即寺僧余嘗寓焉)</span></p><p style="text-indent:0em" class="lg-abnormal"><div class='lg-row'>雪深殘寺兩年依我去憐君到亦稀井冽不須愁客問㸑存猶欲勸僧歸宿花多高他投食踏月孤笻錯款扉竹下半牕橫榻處秋鎧不獨與君違</div>
</p></div>
<div class='div-other'><a id='mulu1964' />
<p class='h2'>雨夜寄君慧兼示映渤</p><p style="text-indent:0em" class="lg-abnormal"><div class='lg-row'>寺鐘聽此夜只自罷開書兩卷春如隔花畦屐去踈室香容獨受夢好或羣居新綠晴如改曉牕映水虗</div>
</p></div>
<div class='div-other'><a id='mulu1965' />
<p class='h2'>寄舊鄰寺印上人</p><p style="text-indent:0em" class="lg-abnormal"><div class='lg-row'>臥鐘前代寺枯樹野人盧憶我十年隱與君一旦踈巷中新月滿池上落花初茗飲閒過處如今清夜虗</div>
</p></div>
<div class='div-other'><a id='mulu1966' />
<p class='h2'>童子覺胤將薙髮賦贈</p><p style="text-indent:0em" class="lg-abnormal"><div class='lg-row'>語默自了了看君夙慧來髮膚非敢愛戒律已先該最小初稱日嬌憐未易猜南詢煙水始緣盡見樓開</div>
</p></div>
<div class='div-other'><a id='mulu1967' />
<p class='h2'>通濟菴訪月印禪兄</p><p class="byline">楊士修</p><p style="text-indent:0em" class="lg-abnormal"><div class='lg-row'>吾師道門秀宿昔標異行刺血寫梵書如佛捨身命募結香飯緣勝事行且竟機會小不契飜飛絕諍競瓢笠任所之去住不宿訂此有大因緣慨然承眾請晨昏鐘板齊十方得所凭緇素接迹過不免費將迎師乎灑落人請勿以為病</div>
</p></div>
<div class='div-other'><a id='mulu1968' />
<p class='h2'>震澤慈雲塔下贈慈林上人</p><p style="text-indent:0em" class="lg-abnormal"><div class='lg-row'>古剎久廢頺師發大勇猛結搆三十年不惜捐踵頂買田築厚基殿閣次第整勝果寧易圓規畫已井井出家勤作家是則佛子等持缽及披衣吾師獨慙省</div>
</p></div>
<div class='div-other'><a id='mulu1969' />
<p class='h2'>圓明寺訪呂山人</p><p class="byline">高啟</p><p style="text-indent:0em" class="lg-abnormal"><div class='lg-row'>憐君不出戶結夏與僧同陰竹行廊遠香花掩殿空飯分齋缽裏書寄藏函中茶宴歸來晚西林一磬風</div>
</p></div>
<div class='div-other'><a id='mulu1970' />
<p class='h2'>寄顧仲瑛寓法喜寺詩</p><p class="byline">謝應芳</p><p style="text-indent:0em" class="lg-abnormal"><div class='lg-row'>客來喜得平安信蕭寺樓居日掩扄湖近亂搖牕影白地偏苔沒履痕青羣賢方結蓮花社小楷猶鈔貝葉經歲晚歸舟經甫黑好尋漁父過寒汀</div>
</p></div>
<div class='div-other'><a id='mulu1971' />
<p class='h2'>寄吳醫隱殊勝寺<span class='note-inline'>(二首)</span></p><p class="byline">皇甫汸</p><p style="text-indent:0em" class="lg-abnormal"><div class='lg-row'>聞爾禪房結隱居齋心終日對真如常明萬葉青蓮火為照牕前五色書</div>
</p><p style="text-indent:0em" class="lg-abnormal"><div class='lg-row'>宛轉金河樓上池祗園亦有杏花枝門前自施迷方藥何用長安市裏知</div>
</p></div>
<div class='div-other'><a id='mulu1972' />
<p class='h2'>方山人別我括蒼今會於殊勝寺</p><p style="text-indent:0em" class="lg-abnormal"><div class='lg-row'>官舍春懸榻僧齋落夜帷暫來休汝日一為訪君時望裏分鄉樹愁中惜鬢絲不知何戒律可以斷歸思</div>
</p></div>
<div class='div-other'><a id='mulu1973' />
<p class='h2'>殊勝寺留別舍弟</p><p style="text-indent:0em" class="lg-abnormal"><div class='lg-row'>野寺隨林建幽扉面水開上方今夜月千里故鄉臺酒為聞雞散帆應逐㕍回佳期迷後會含意問如來</div>
</p></div>
<div class='div-other'><a id='mulu1974' />
<p class='h2'>寄王元美</p><p class="byline">釋真可</p><p style="text-indent:0em" class="lg-abnormal"><div class='lg-row'>法身有口能噇飯大地無塵翳眼睛此事遙知已相悉願一語印愚情</div>
</p></div>
<div class='div-other'><a id='mulu1975' />
<p class='h2'>清源鐙下自警便寄松陵周沈諸居士</p><p style="text-indent:0em" class="lg-abnormal"><div class='lg-row'>吳江明月舊時同萬里迢迢向蜀中寄語長橋流水道莫催塵世白頭翁</div>
</p></div>
<div class='div-other'><a id='mulu1976' />
<p class='h2'>悟道泉山居訪陳眉公</p><p class="byline">釋智舷</p><p style="text-indent:0em" class="lg-abnormal"><div class='lg-row'>屋老僧貧事事輕到來方識此中情泉因悟道常清<span class='corr'>淨</span>山為棲賢始著名雖有千松能拒暑不妨孤月夜分明只嫌禽鳥來相聒翻使希夷睡不成</div>
</p></div>
<div class='div-other'><a id='mulu1977' />
<p class='h2'>聞沈朗倩掩關城中寄示</p><p class="byline">釋德清</p><p style="text-indent:0em" class="lg-abnormal"><div class='lg-row'>廛居一室豁如空凡聖交參落此中獨有主人常寂寂十方坐斷不通風</div>
</p></div>
<div class='div-other'><a id='mulu1978' />
<p class='h2'>贈周我遺</p><p class="byline">陸嘉觀</p><p style="text-indent:0em" class="lg-abnormal"><div class='lg-row'>書劍從來意氣新遠歸不染世間塵常齋無婦誰妨禁止酒令人自飲醇壯嵗功名齊塞北寄途生事寄東隣深心只欲逃禪去解脫都遺夢幻身</div>
</p></div>
<div class='div-other'><a id='mulu1979' />
<p class='h2'>輯楞嚴註訖寄徐元歎</p><p class="byline">鍾惺</p><p style="text-indent:0em" class="lg-abnormal"><div class='lg-row'>閱人數十載不容不索居咎譽去已足此外何所須豈知獲微效習靜心迹俱縱非懲惡友亦當返我初禁足廢參訪良朋亦遂踈辛勤補孤陋精進資顓愚法味自供養不復觀他書諸根本鈍闇無力及其餘七載求密因心見欲豁如淺深示真月究竟是非除因果同本性頓漸殊常途當其衘攝際交光非有無櫽括取其要餐採聊自娛人生非麋鹿何怪限荊吳萍逢猶偶值豈終隔一隅但恐再相見冉冉猶故吾</div>
</p></div>
<div class='div-other'><a id='mulu1980' />
<p class='h2'>題畵送沈朗癯入廬山兼寄憨公二首</p><p style="text-indent:0em" class="lg-abnormal"><div class='lg-row'>猶未除鬚髮先能斷肉妻晨星驚老宿秋色引遐棲瀑過層層兩橋藏曲曲溪杳然雲樹裏奔恱漫成迷</div>
</p><p style="text-indent:0em" class="lg-abnormal"><div class='lg-row'>泉石冥游跡幽明默護身出家超將相度世答君親水觀神三界山行影一人遠公迎汝處寒月石門新</div>
</p></div>
<div class='div-other'><a id='mulu1981' />
<p class='h2'>種松老人</p><p class="byline">釋通潤</p><p style="text-indent:0em" class="lg-abnormal"><div class='lg-row'>飯後罷鋤春寒山信短笻偶隨孤犢去適與老人逢見面不知姓自言能種松橫岡千萬樹大半已成龍</div>
</p></div>
<div class='div-other'><a id='mulu1982' />
<p class='h2'>次兄止靜天平奉寄</p><p class="byline">沈珣</p><p style="text-indent:0em" class="lg-abnormal"><div class='lg-row'>憶兄雲臥處苔蘚暗蓬扉世事看朝露禪心對落暉秋深千嶺靜夜永一鐙㣲為道虹橋下[舟-(白-日)]楓已漸稀</div>
</p></div>
<div class='div-other'><a id='mulu1983' />
<p class='h2'>寄凡夫趙居士</p><p class="byline">釋通潤</p><p style="text-indent:0em" class="lg-abnormal"><div class='lg-row'>松磴千重浪花林五色雲每從思裏見遙向夢中聞白日頻藜清宵幾籀文寒山岑寂處肯否割斜曛</div>
</p></div>
<div class='div-other'><a id='mulu1984' />
<p class='h2'>贈朱白民</p><p style="text-indent:0em" class="lg-abnormal"><div class='lg-row'>龐媼襄州賣笟篱世人無價可酬伊爭如活種無根竹風雨陰晴總合宜</div>
</p></div>
<div class='div-other'><a id='mulu1985' />
<p class='h2'>蓮子峯別白民</p><p style="text-indent:0em" class="lg-abnormal"><div class='lg-row'>一瓢已挂兩三年秋水平平好放船白社青山有盟主不妨重結再來緣</div>
</p></div>
<div class='div-other'><a id='mulu1986' />
<p class='h2'>寄邵荗齊</p><p style="text-indent:0em" class="lg-abnormal"><div class='lg-row'>筍皮笠子草心鞵溪月雲山處處偕近拾蜣蜋彈丸子擔風躡水過秦淮</div>
</p></div>
<div class='div-other'><a id='mulu1987' />
<p class='h2'>雪夜旅泊齋逢錢叔達</p><p style="text-indent:0em" class="lg-abnormal"><div class='lg-row'>柳塘新水漫苔磯有客停橈叩夜扉囊草尚留游俠傳天花已綴薜蘿衣寒風傍竹聲逾響積雪連雲凍不飛相對篝鐙無片語總知心在北山薇</div>
</p></div>
<div class='div-other'><a id='mulu1988' />
<p class='h2'>送沈訒卿之燕訪達師</p><p class="byline">沈珣</p><p style="text-indent:0em" class="lg-abnormal"><div class='lg-row'>君向燕山道東風正滿城言尋一乘法豈為五侯鯖落日黃河逈驅車紫霧橫無須歎離別去住總浮生</div>
</p></div>
<div class='div-other'><a id='mulu1989' />
<p class='h2'>聞王四娘削髮虞山為尼建繙經閣戲訊</p><p class="byline">王叔承</p><p style="text-indent:0em" class="lg-abnormal"><div class='lg-row'>金釵買得青蓮藏自翦雲鬟佛髻傍梵唄漸消歌曲艶繡旛猶帶舞香空來花雨能空色笑倩人天示縞妝繙到法華龍女變長干夢斷慧鐙凉</div>
</p></div>
<div class='div-other'><a id='mulu1990' />
<p class='h2'>題沈君善祝髮小像</p><p class="byline">董斯張</p><p style="text-indent:0em" class="lg-abnormal"><div class='lg-row'>取影秋鐙態亦狂樵青偶見費商量世門何處閒禪客眉眼分明一沈郎</div>
</p></div>
<div class='div-other'><a id='mulu1991' />
<p class='h2'>題沈君善祝髮圖</p><p class="byline">沈一桂</p><p style="text-indent:0em" class="lg-abnormal"><div class='lg-row'>茲爾之分身分秉超寂兮梋爾珮兮灑爾髮兮不淫翔兮去夭伐兮四儀三行亦嬰縶兮乘流則行坎則歇兮入禪觀兮賔於佛兮逍遙兮游師子三昧兮</div>
</p></div>
<div class='div-other'><a id='mulu1992' />
<p class='h2'>夜聞吳女誦經</p><p style="text-indent:0em" class="lg-abnormal"><div class='lg-row'>雲牕月帳散花多閒讀金經夜若何嬌舌乍彈鶯學語芳心已定井銷波尼師曾教青蓮偈女伴徒為白苧歌聽處若迷空色相應須愁殺病維摩</div>
</p></div>
<div class='div-other'><a id='mulu1993' />
<p class='h2'>陶氏十六娘<span class='note-inline'>(<span class='corr'>淨</span>土善人咏之第一百二十二)</span></p><p class="byline">釋道衍</p><p style="text-indent:0em" class="lg-abnormal"><div class='lg-row'>貞守閨門德可嘉白衣人送白蓮花誦經念佛方三稔靈瑞昭然道豈賒</div>
</p><p style="margin-left:1em">陶氏十六娘常熟徐村人年二十六寡居無子願生<span class='corr'>淨</span>土常念觀音普門品忽夢一白衣人椀中盛水養白蓮花一朵與食之覺後頗異一日又夢僧令裝小閣朝西誦彌陀經念彌陀佛如僧言甫及三年見佛光明經函上有火團如彈子大初恐燒其經以手撲之乃得舍利一顆其現生感應若此臨終化佛來迎別眾而去</p>
</div>
<div class='div-other'><a id='mulu1994' />
<p class='h2'>支硎歌賦贈巢松</p><p class="byline">釋洪恩</p><p style="text-indent:0em" class="lg-abnormal"><div class='lg-row'>曾聞老子枕中記池面長開千葉蓮古來鐘梵兩不絕住者能成佛與仙此地從來多秀傑馬澗龍池相對設林外寒梅不斷香澄潭倒映秋空月開戶常瞻南北峯支公曾此寄行蹤講時散得千花種翠葆金錢雲尚封爾軰常於斯說法萬指聞之皆洞達至今遺事滿江南源遠流長芽自發伊師信實立家門圓覺三祗悟上根身似空華心似水隨時豐儉道常存丹桂飛香度西嶺石上長松散清影洞口流泉吼瀑花乘風細灑衣裳冷一卷楞嚴兩度聞吾常於此致殷勤贈與支硎并與記晉代清標獨有君</div>
</p></div>
<div class='div-other'><a id='mulu1995' />
<p class='h2'>潤公易號一雨偈</p><p style="text-indent:0em" class="lg-abnormal"><div class='lg-row'>行道依雙樹端居學四禪一超空色地遂脫見聞緣法相飛花雨心澄出水蓮昔同居士過曾坐竹房前</div>
</p></div>
<div class='div-other'><a id='mulu1996' />
<p class='h2'>自<span class='corr'>羨</span></p><p class="byline">釋通潤</p><p style="text-indent:0em" class="lg-abnormal"><div class='lg-row'><span class='corr'>羨</span>汝多年一破瓢衰雲貯雪冷蕭蕭向來飽喫金牛飯隨例看花過板橋</div>
</p></div></div>
</div><!-- end of div[@id='body'] -->
</body></html>