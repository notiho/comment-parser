<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>歸元鏡</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu30' />
<p class='juan'>異方便淨土傳燈歸元鏡三祖實錄卷之下</p><p class="byline">古杭報國嗣法門智達拈頌</p><p class="byline">弟子德日閱錄</p>
<div class='div-other'><a id='mulu31' />
<p class='h1'>懲奸禮祖分第二十二　<span class='note-inline'>(淨扮閻王鬼判隨上)</span></p><p>〔鵲橋仙〕　執掌輪<span class='corr'>迴</span>。四生變化。從來果報無差。陰陽善惡不須查。業鏡當臺照察。</p>
<p style="margin-left:1em"><span class='note-inline'>(盡刑鍛煉惡眾生。只為從前造業深。不要披毛并戴角。勸君休使畜生心自家五殿。閻羅天子便是。身居地府。職掌輪迴。胎卵濕化。同生皆出吾門。鬼畜人天。六道不離本處。任你潑天威勢。進門來膽喪魂消。由他古怪奸雄。到此地身飛肉碎。正是陽間萬惡由他造。到此三塗任我施。今日正當放告之期。呌鬼卒開門放告。〔鬼應介〕〔副淨扮無頭鬼呌冤枉上〕〔閻〕你那鬼魂。姓甚名誰。所告何事。〔趙〕小人姓趙名龍。告為誣奏被殺事。)</span></p>
<p>〔桂枝香〕　冤魂楚毒。籲天無路。<span class='note-inline'>(那臨安府尹許自新呵。)</span>受私誣奏朝廷。把俺分屍暴露。我泉臺恨深。泉臺恨深。奇冤千古。投身控訴。<span class='note-inline'>(望大王呵)</span>。把奸鋤。追命來陰府。當臺雪怨誣。</p>
<p style="margin-left:1em"><span class='note-inline'>(〔閻〕受私枉奏。殺及無辜。陰報難逃。理直追勘。呌鬼卒。押此冤魂。捉拿許自新赴審無違。〔判〕稟大王。許自新<span class='corr'>已</span>在家修行。削髮為僧了。〔閻〕既<span class='corr'>已</span>為僧。着青衣引至。〔鬼帶趙下〕〔鬼牽打胡徒上〕〔閻作看案介〕元來是晉朝南康府照磨。姓胡名徒。因沙汰僧眾。受贜五千餘兩。害及老疾窮僧。死者七十四人。黜退真僧五十二員。後署通判之印。屈害良民。無有央數。〔拍案怒介〕好可惡也。揪下去打。〔打介〕〔胡哭介〕噯唷大王。)</span></p>
<p>〔桂枝香〕　我生前昏耄。無端顛倒。<span class='note-inline'>(怎的那時節。見了這臭錢呵)</span>。霎時番轉良心。一味裡胡為只要。怎知道今朝受刑。今朝受刑。難逃陰報。<span class='note-inline'>(勸世人呵)</span>。回頭及早。<span class='note-inline'>(我只因不信三寶。屈害良民。)</span>今日裡到陰曹。受盡無邊苦。重重罪莫逃。</p>
<p style="margin-left:1em"><span class='note-inline'>(〔閻〕呌鬼卒。把鋼叉叉過心去。〔叉介〕〔胡作痛楚介〕〔鼓習放叉介〕〔閻〕)</span></p>
<p>〔皂羅掛猫墜〕　可惱。輕欺三寶。把諸僧戒牒。一筆勾消。彌天大罪實難逃。阿鼻受苦須知道。<span class='note-inline'>(〔胡〕望大王超生。〔閻〕)</span>休呌。那時節。你肯饒人。我也相饒。</p>
<p style="margin-left:1em"><span class='note-inline'>(〔判〕稟大王。此鬼重重地獄。受苦<span class='corr'>已</span>過。日今當為畜生。陽間還報〔閻〕罰他五百世為牛。還人宿債五百世為猪。償人宿命。去罷。〔胡呌苦〕〔鬼牽下〕〔小旦扮青衣引許上〕〔鬼帶趙上〕〔青〕許自新到。〔閻〕許自新。你既為府尹。應當清廉正直。為國愛民。為何受贜枉奏。把趙龍殺害。他今告你。有何理說。〔許〕大王。並無此事。都是趙龍捏虛誑告。)</span></p>
<p>〔啄木兒〕　他心如蠆。勢太豪。欺壓良民如糞草。恃威強佔盡田莊。儘胡行奸穢多嬌。<span class='note-inline'>(〔趙〕這都是許自新誑言。〔許〕大王。他謀奸不遂。挾仇把王稅司首告。)</span>那朝廷<span class='corr'>已</span>識他奸狡。天威震怒施陽報。因此梟首雲陽赴法曹。</p>
<p style="margin-left:1em"><span class='note-inline'>(〔閻〕你二人不須爭執。到業鏡臺前一照。便知分曉。〔鬼卒拖照現業介〕〔鬼卒〕稟大王。趙龍素行不端。果係無賴。與許自新所訴不差。〔閻大怒介〕)</span></p>
<p>〔歸朝歌〕　可恨你。可恨你。千凶百狡。到此地。到此地。猶然誑告。全不想。全不想。到頭消繳。這罪業怎支銷。重重地獄須酬報。<span class='note-inline'>(〔趙〕望大王超生。〔閻〕)</span>誰人呌你來投到。自作應須自受熬。</p>
<p style="margin-left:1em"><span class='note-inline'>(呌鬼卒。將他刀山地獄。受苦五百劫。再行發遣。去罷。〔趙哀求〕〔鬼打下〕〔閻〕呌判官。將許自新受生冊籍。查勘壽數。還有多少。〔判作檢簿介〕稟大王。元字五百號。許自新臨川受生。官居三品。辭職在家修行。後受永明禪師遺囑。立化。此時陽壽尚未盡絕。〔閻〕可喜可喜。元來是箇善人。請起來。待我禮拜了祖師。發放你回陽便了。〔許〕啟問大王。這頂禮者。是何佛祖。〔閻〕就是那杭州永明禪師。衣不繪纊。食無重味。精修禪土。萬善莊嚴。不久西方。蓮登上品。俺陰曹十分欽敬。因此日日焚香頂禮。斷事<span class='corr'>已</span>畢。正值行香時候了。〔判〕請大王行香。〔閻作禮像介〕)</span></p>
<p>〔清江引〕　恭聞聖德殊希少。禪土兼修到。西方上品生。跳出輪迴道。勸世人。傚禪師。須及早。</p>
<p style="margin-left:1em"><span class='note-inline'>(許自新。你既到此間。送你去地獄中。遊觀一徧。回到陽間。勸化那班造惡的男女。〔顧判介〕着青衣好好護送便了。)</span></p>

<div class="lg regular" style="margin-left:0em;"><div class='lg-row'>陰曹賞罰果無私　莫道欺心神不知</div>
<div class='lg-row'>善惡到頭終有報　只爭來早與來遲</div>
</div></div>
<div class='div-other'><a id='mulu32' />
<p class='h1'>魂遊地獄分第二十三　<span class='note-inline'>(青衣引許上)</span></p><p style="margin-left:1em"><span class='note-inline'>(〔許〕陰風慘慘霧沉沉。滾滾黃沙撒眼昏。舉目更無人作伴。孤魂到此最傷心。迤逕行來。見此大關。不知何處。〔青〕此是消魂關口。亡魂到此。瞻魄皆消。故名消魂。關待我呌他開關〔呌介〕關上人開關。〔鬼〕來者何人。擅呌開關。〔青〕吾奉閻王旨意。引此善人。歷觀地獄。勿得攔阻。〔鬼〕既奉王旨。待我開關就是。〔作開關介〕〔青衣引許入關〕〔許倒退以袖遮面介〕這一陣陰風。好唬死人也。)</span></p>
<p>〔山坡羊〕　陰冰冰寒風幾陣。慘昏昏愁雲罩定。顫驚驚舉步難前。寒凜凜篤速身難禁。<span class='note-inline'>(前面這座高山。是什麼山。〔青〕是滑油山。山高五十由旬。是眾生脂膏所積。〔外〕)</span>勢摩雲。山高路怎登。<span class='note-inline'>(為人作何功德。不由此山而過。〔青〕若能持齋不殺。其業自消。化為平路。〔外〕原來如此。)</span>持齋戒殺身清淨。穢業消除路坦平。<span class='note-inline'>(前面那座高臺。是什麼去處。〔青〕是望鄉臺了。〔許〕元來望鄉臺在此。待我登眺登眺。〔作登望悲介〕)</span>分明。一望鄉關眼倍清。<span class='note-inline'>(你看家中老幼。都相對而泣。)</span>他傷心。相對悽惶兩淚零。</p>
<p style="margin-left:1em"><span class='note-inline'>(亡魂到此。好悽涼人也。不免下臺去罷。)</span></p>
<p>〔醉扶歸〕　下層臺。怯怯投前進。<span class='note-inline'>(〔外〕前面又是何處。〔青〕是惡狗村了。〔外〕)</span>戰兢兢。來到惡狗村。<span class='note-inline'>(〔惡狗撲上〕〔青〕〔引許高立介〕此乃善人。在此經過。休得混擾。汝宜速退。〔狗跳下〕〔許驚恐介〕)</span>他狼牙如鋸眼如鈴。造惡人到此難逃命。<span class='note-inline'>(〔青〕為人在世。慳貪嫉妬惡口傷人。故有此報。)</span>須知道。慳貪原是犬狼心。傷人惡口遭他殞。<span class='note-inline'>(〔青〕行了半日。少息片時。〔內扮男女赤身持衣散髮顛狂介〕〔鬼卒持棒打下〕)</span></p>
<p>〔江兒水〕〔許〕我一見心驚怖。魂飛氣不禁。<span class='note-inline'>(這班人。為何如此。〔青〕此乃孟婆湯。亡魂到必嘗。口乾偏要飲。入口便顛狂。那孟婆呵。)</span>把惡人驅入迷魂陣。眾生到此昏迷甚。<span class='note-inline'>(〔外〕為人作何功德。不被此湯迷亂。〔青〕為人在世。禁酒不飲。日誦金剛經一卷。念佛百聲。若到此間。心體清涼。即不被此湯迷惑。)</span>為人不飲心清淨。<span class='note-inline'>(〔外〕金剛經。有何功德。〔青〕)</span>般若是如來真性。一句彌陀。縱有迷湯立醒。</p>
<p style="margin-left:1em"><span class='note-inline'>(〔許合掌念佛介〕元來有如此功德。呀。前面那血浪滔天怎生過去。〔青〕此是血湖池。是陽間女人所積的穢血。內中受苦的。都是些女人。〔外〕人生作何功德。可免此難。〔青〕若有孝子賢孫。持齋三載。日持心經一卷。念佛百聲。頂禮慈悲水懺。二十四部。其母即時脫離。往生善處。〔許〕持誦血盆經何如。〔青〕血盆經懺。係後人偽造。非佛所說。功德淺薄。不能頓超。〔許〕元來如此。若不到來。怎生曉得。〔青〕我與你往別路過去便了。〔許〕)</span></p>
<p>〔玉交枝〕　急投前進。喘吁吁魂不在身。呀擡頭忽見山高峻。都是些劍樹刀林。<span class='note-inline'>(唬。唬死人也。)</span>滿山骨肉血淋淋。肝腸掛棍人頭滾。<span class='note-inline'>(〔驚問介〕這是什麼地獄。這般利害。〔青〕這是刀山地獄。為人不孝父母。毀謗三寶。殺戮生靈。都受此報。〔合〕)</span>在陽間誰人信心。到來時甘心受刑。</p>
<p style="margin-left:1em"><span class='note-inline'>(〔許〕阿呀。這地面熱得緊。怎生去得。我)</span></p>
<p>〔川撥棹〕　難前進。熱煎煎路怎行。<span class='note-inline'>(〔內火焰介〕〔許驚怖倒退介〕)</span>忽然間火焰騰騰。忽然間火焰騰騰。見通紅一鐵城。到其中怎脫身。諒其間苦不禁。</p>
<p style="margin-left:1em"><span class='note-inline'>(〔青〕這是鐵圍城。阿鼻地獄。還有油鍋地獄。鐵圍地獄。風刀。碓搗。沸屎。寒冰。無量無邊地獄。一時不能遊徧。)</span></p>
<p>〔尾聲〕　重重地獄難遊盡。<span class='note-inline'>(〔外作禮介〕)</span>多謝你慈悲指引。放我還陽感再生。</p>
<p style="margin-left:1em"><span class='note-inline'>(〔青〕善人過來。這邊橋上好一池清水。洗濯洗濯。〔許上橋〕〔青作推入水〕〔下〕)</span></p>
</div>
<div class='div-other'><a id='mulu33' />
<p class='h1'>回陽覓道分第二十四　<span class='note-inline'>(院子扮老道人上)</span></p><p style="margin-left:1em"><span class='note-inline'>(天有不測風雲。人有旦夕禍福。自家院子便是。自別舊主。許老爺。棄職回家。即便消髮為僧。把家宅改為菴院。小姐亦在近村。聖姑尼院。別住焚修。因此俺亦為道人。在家修行。不料前日。老爺在堂中誦經。忽然身死。<span class='corr'>已</span>經三日。心窩未冷。不曾入殮。小姐因此回來。治喪料理。咳。目今家下無人。如何是好。〔內呌介〕院子快來。老爺甦醒了。〔院驚喜介〕老爺甦醒了。有這等異事。〔同女扶許上〕)</span></p>
<p>〔稱人心〕　醒來方覺頭懸重。心中猶自朦朧。</p>
<p style="margin-left:1em"><span class='note-inline'>(〔扶坐介〕這是什麼所在。〔女〕是自<span class='corr'>己</span>庵中。〔許〕你是何人。〔女〕是你女孩兒。這是院子。老爺神尚未定。院子取定神丹來。與老爺服下。〔許吃嘔介〕〔女〕好了。吐出許多冷痰來了。〔許〕心中寬爽。不覺一時清健起來。〔女〕爹爹。為何原故。〔許〕一場異事。)</span></p>
<p>〔集賢賓〕　自那日堂中危坐久。忽然間陰使相勾。一點靈魂隨路走。黑漫漫霧慘雲愁。<span class='note-inline'>(〔女〕何人勾去。〔許〕)</span>冤家聚首。<span class='note-inline'>(那趙龍。在陰司。將我告准。)</span>因追我當臺鞠剖。<span class='note-inline'>(〔女〕審得如何。〔許〕那閻王呵。)</span>知虛謬。把那廝受罪酆幽。</p>
<p style="margin-left:1em"><span class='note-inline'>(〔女〕爹爹到陰司。有人拘禁你麼。〔許〕)</span></p>
<p>〔前腔〕　我到陰司隨意走。把重重地獄都遊。<span class='note-inline'>(〔女〕那地獄中見些甚麼。〔許〕孩兒。)</span>見苦痛千般真罕有。勸人生及早回頭。急須撒手。緊提防江心船漏。<span class='note-inline'>(那地獄中。真是說不盡的苦楚。)</span>人知否。這消息分外添愁。</p>
<p style="margin-left:1em"><span class='note-inline'>(我雖為僧。不能了除生死。却被勾入陰司。見重重地獄之苦。又見閻王。將永明禪師。懸像頂禮。我今決意投他。要了明生死大事。孩兒。你自今已後。常精進修行。不可隨流。虛消歲月。〔女〕爹爹放心。)</span></p>
<p>〔啄木兒〕　我心清淨。勵志修。把禪戒清規嚴自守。從今要打透禪機。撇萬緣覓箇休休。<span class='note-inline'>(〔許〕你要一心念佛。〔女〕)</span>我彌陀一句全消受。<span class='note-inline'>(〔許〕只恐你一時發心。不能久遠。〔女〕)</span>我道心堅固終悠久。不似那狂花逐水流。</p>
<p style="margin-left:1em"><span class='note-inline'>(〔許〕若果如此。必能成道。也不枉出世一番。院子過來。就把此庵。交付與你。你可延請高流。開堂接眾。永作叢林。汝就可削髮。隨眾焚修便了。〔院〕)</span></p>
<p>〔簇玉林〕　承付託。願報酬。儘平生。殫力修。殘陽瞬息難停久。<span class='note-inline'>(〔許〕你須精進修行。〔院〕)</span>修行肯落他人後。<span class='note-inline'>(我只愁老爺呵。)</span>水萍遊。孤身千里。雲日兩悠悠。</p>
<p style="margin-left:1em"><span class='note-inline'>(〔女〕爹爹要到杭州去。再消停幾時。〔許〕)</span></p>
<p>〔猫兒墜〕　吾今年老。難以久淹留。妙道當須着意求。了明生死念方休。〔合〕休後。莫待要西風苦雨淋頭。<span class='note-inline'>(〔女〕〔院〕)</span></p>
<p>〔前腔〕　從今一別。萍散浪花浮。蹤跡無依聚莫由。不堪回首夕陽愁。〔合〕休後。莫待要西風苦雨淋頭。</p>
<p style="margin-left:1em"><span class='note-inline'>(〔女院拜介〕)</span></p>
<p>〔尾聲〕　匆匆孤影行何驟。<span class='note-inline'>(〔女悲介〕爹爹。)</span>此際不堪回首。<span class='note-inline'>(〔許〕你二人當精進修行。)</span>須信無常人盡有。</p>

<div class="lg regular" style="margin-left:0em;"><div class='lg-row'>〔許〕棄俗為修行　〔女〕分離不忍情</div>
<div class='lg-row'>〔院〕將軍不下馬　〔合〕各自奔前程</div>
</div></div>
<div class='div-other'><a id='mulu34' />
<p class='h1'>道傳海外分第二十五　<span class='note-inline'>(未冠帶一承直隨上)</span></p><p>〔夜行船〕　海外孤臣來此地。<span class='corr'>已</span>經兩載之餘。今欲東歸。海天萬里。辭別吾師而去。</p>
<p style="margin-left:1em"><span class='note-inline'>(下官高麗國行人官便是。自奉王旨。航海而來。獻紫金鉢盂一圓。七寶番錦袈裟一襲。紫晶念珠一串。黃金千兩。建造寶剎。就名高麗寺。到此<span class='corr'>已</span>經兩載。寺<span class='corr'>已</span>造完。今當辭別聖師。泛海回國。承直通報。〔永上〕跏趺纔出定。又道使臣來。〔相見介〕〔行〕自謁吾師。<span class='corr'>已</span>經兩載。今欲返國。敢別聖師。所有元詮。乞求開示。以便復命。〔永〕佛法無多。只在一句阿彌陀佛念得心空。自然見性。我有宗鏡錄一百卷。萬善同歸集一套。奉上汝主。如法修持。決不相賺。)</span></p>
<p>〔傾盃賞芙蓉〕<span class='note-inline'>(〔傾盃序〕)</span>須知宗教總明心。大道無岐徑。儘自有本地風光。自性彌陀。應運隨緣。萬法歸真。<span class='note-inline'>(〔行〕大師。宗鏡錄意旨如何。〔永〕)</span><span class='note-inline'>(〔玉芙蓉〕)</span>修持定慧憑宗鏡。<span class='note-inline'>(〔行〕那萬善同歸集。是何趣向。〔永〕)</span>萬善同歸極樂尊。須皈正。羨蓮邦甚近。<span class='note-inline'>(〔行〕依何法而修得為上乘根器。〔永〕)</span>好兼修禪土。此是上根乘。<span class='note-inline'>(〔行〕)</span></p>
<p>〔普天樂犯〕　聽元詮。開蒙性。破迷雲。歸清淨。喜修持禪土雙均。<span class='note-inline'>(况一句阿彌陀佛。)</span>是從權。悟實根因。兼修利鈍。三根普攝超千徑。<span class='note-inline'>(吾師日間行道。夜間念佛。)</span>羨西方萬善莊嚴。直遙馳海外宏名。</p>
<p style="margin-left:1em"><span class='note-inline'>(〔永〕拜上汝主。莫戀榮華。當歸正道。)</span></p>
<p>〔朱奴兒犯〕　念浮生。無多光景。歎富貴浮雲沒定。莫豪華儘力忘真境好教他勿昧前因。嗟歲月。過駒影。紅塵夢短。雙丸不暫停。戲場容易盡。<span class='note-inline'>(那時三塗之苦。不可勝言。)</span>只落得自家煩惱自酸辛〔行〕</p>
<p>〔尾聲〕　吾師指示明如鏡。感得你悲心接引。我一句彌陀歲月深。</p>
<p style="margin-left:1em"><span class='note-inline'>(弟子就此告別。〔永〕恕不能遠送。)</span></p>

<div class="lg regular" style="margin-left:0em;"><div class='lg-row'>〔行〕辭師遠別即東歸　〔永〕須信光陰暗裡催</div>
<div class='lg-row'>〔行〕普願有情同此教　〔永〕恩沾三有樂無為。〔行下〕</div>
</div><p style="margin-left:1em"><span class='note-inline'>(〔永吊場〕直院何在。〔老旦扮直院上〕大師有何分付。〔永〕吾一期方便。今<span class='corr'>已</span>周圓。依報革囊難以久住。明日清晨。當圓寂西去。不日有一傳燈法器。來自臨川。係本府舊尹。我有遺囑一篇。偈言一首。交付與他。他自有發放處。〔直〕謹領慈旨。大師有何遺教。普示大眾。〔永〕別無他法。只是一心念佛。)</span></p>
<p>〔清江引〕　須知念佛休教撤。念念心專切。瞥見念佛人。迸出寒山月。笑呵呵。要歸時。我便歸去也。</p>
</div>
<div class='div-other'><a id='mulu35' />
<p class='h1'>遺囑傅燈分第二十六　<span class='note-inline'>(許上)</span></p><p>〔駐為聽甘歌〕<span class='note-inline'>(〔駐馬聽〕)</span>遠撇家鄉。一望烟雲路渺茫。只為尋師訪道。不辭跋涉。要躲無常。<span class='note-inline'>(我此身離俗之後)</span>好似金鱗透網下瀟湘。開籠野鳥雲途矌。<span class='note-inline'>(〔甘州歌〕)</span>林花燦。水藻香。清幽物外好年光。湖影碧。山轉蒼。松篁三徑到門牆。</p>
<p style="margin-left:1em"><span class='note-inline'>(一路行來。永明<span class='corr'>已</span>到。不免進去。〔直上〕〔相見介〕尊師仙鄉何地。〔許〕)</span></p>
<p>〔皂羅袍〕　來自臨川縣上。<span class='note-inline'>(〔直〕為訪何人〔許〕)</span>為修行。特此遠發西江。尋師接引作慈航。遠來朝夕相親傍。<span class='note-inline'>(我與大師原是故人。)</span><span class='note-inline'>(〔直〕莫非許大人否。〔許〕正是〔直〕失敬了。)</span>吾師常念。大德未忘。雲途修阻。音問久荒。<span class='note-inline'>(〔許〕如今大師。身體安否。〔直〕)</span>數日前圓寂歸西向。</p>
<p style="margin-left:1em"><span class='note-inline'>(〔許驚介〕大師圓寂了。〔直〕本年二月二十六日。辭別大眾。跏趺而化。〔許〕〔作悲介〕我那大師。)</span></p>
<p>〔前腔〕　聞此不勝惆悵。奈緣慳福淺。不得承光。<span class='note-inline'>(〔直〕大人不必悲悽。先師早<span class='corr'>已</span>知道。法駕到來。預有偈言遺囑在此。)</span>安心不必太驚惶。吾師偈囑相呈上。<span class='note-inline'>(〔許〕元來有遺言分付。)</span>親承慈教。如臨法王。<span class='note-inline'>(〔拜介〕)</span>望西頂禮。恩誨敢忘。<span class='note-inline'>(〔作看介〕呀)</span>教我專心一意修安養。</p>
<p style="margin-left:1em"><span class='note-inline'>(大師道。一句彌陀。乃斬無常之利劍。出生死之要門。但要專心。必生安養。既<span class='corr'>己</span>自利。尤當利人。我有彌陀經一卷。囑累於汝。當令世世流通。燈傳無盡。那時與汝淨土相見也。還有偈言一首。國當日月並行時。淨土機緣大展瓶。世世流通功德滿。開花結果在蓮池。此大師秘旨。一時不能通曉。)</span></p>
<p>〔僥僥令〕　吾師深奧旨。秘密不能詳但把彌陀心普向。發慈悲作度航。把傳燈一力當。</p>
<p style="margin-left:1em"><span class='note-inline'>(本欲相依。奈我年老。不能宏化。意欲別換皮囊。再來人世。那時方可接物利生。燈傳無盡。請了。但教一念菩提切。立脫枯骸也不難。〔下〕〔直〕呀。為何許大人一時進去了。)</span></p>
<p>〔前腔〕　他臨川來此地。水遠共山長。也只為修行來倚傍。<span class='note-inline'>(他道別換皮囊。再來人世。)</span>這言辭甚不詳。好教人心悒怏。</p>
<p style="margin-left:1em"><span class='note-inline'>(〔丑扮道人上〕稟師父。許大人走進法堂。竟立化了。〔直〕呀。立化了。有這等異事。)</span></p>
<p>〔尾聲〕　吾儕不及他奇况。一念傳燈即立亡。須信修行愿力強。<span class='note-inline'>(〔下〕)</span></p>
</div>
<div class='div-other'><a id='mulu36' />
<p class='h1'>暗垂接引分第二十七　<span class='note-inline'>(末五佛冠扮大勢至菩薩上)</span></p><p style="margin-left:1em"><span class='note-inline'>(本來心佛兩俱空。淨域高超願力功。莫道持名無實驗。吾曾念佛證圓通。自家大勢至菩薩便是。今有蓮宗八祖。蓮池大師。五百年前。曾受永明遺囑教他宏通淨土。永遠傳燈。<span class='corr'>已</span>經數世。得念佛三昧。目今時值明朝。正是收功結果之際。大展淨土法輪。度生無量。奈他孝養雙親。未得離俗。今父母雙亡。時節<span class='corr'>已</span>到。不免將幻相三昧。撥動他本來。庶可割恩長往。護法神何在。〔扮護神上〕菩薩有何使令。〔末〕今有蓮宗八祖。為母供甘。未曾棄俗。今修行時節<span class='corr'>已</span>至。可將他所愛茶碗。乘機打碎。示現幻相不常。動他出塵之念。不可悞旨〔應下〕〔未〕)</span></p>
<p>〔玉胞肚〕　他本來清淨。為劬勞。難拋至恩。喜今朝萱愛分離。論因緣。正好修行。示將幻相不常存。從此超然定出塵。</p>

<div class="lg regular" style="margin-left:0em;"><div class='lg-row'>證果非無日　修行各有時</div>
<div class='lg-row'>若能精進去　不必更嫌遲〔下〕</div>
</div></div>
<div class='div-other'><a id='mulu37' />
<p class='h1'>逗機發愿分第二十八　<span class='note-inline'>(生扮蓮大師素服上)</span></p><p>〔三登樂〕　歲月如飛。又一歲今宵<span class='corr'>已</span>矣。痛萱親泉下無依。念音容。思乳哺。觸目淒其。桃符換舊。愈增人追憶。</p>
<p style="margin-left:1em"><span class='note-inline'>(杯泛屠蘇一歲終。梅花爆竹換春風。時人盡賞今宵節。偏我今宵思不窮。小生沈某。字佛慧。別號蓮池。武林仁和人也。身列芹宮。文雄多士。奈我心棲淡泊。富貴之念頗輕。志尚清閒。功名之心頓減。娶妻張氏。內助頗宜。父母在堂。承歡最樂。不料累歲<span class='corr'>已</span>來。椿庭忽喪。伉儷隨亡。止存老母一人。中饋無託。只得繼婚湯氏。非吾愿也。誰料今春。萱堂又殞。一家骨肉。消散無餘。正是因緣幻合渾如夢。緣散還同浪裡萍。好傷感人也。今夕適當除夜。喜得娘子賢淑。躬備酒餚。祀祖分歲。只因我心念無常。不能為樂。且在此書房閒坐消遣。〔小旦扮湯氏素服上〕)</span></p>
<p>〔懶畫眉〕　夜筵初罷整新衣。銀燭紅爐處處輝。<span class='note-inline'>(呀。相公為何獨坐在此。)</span>你聽滿城簫鼓震如雷。人逢佳節須增喜。何事君家獨皺眉。</p>
<p style="margin-left:1em"><span class='note-inline'>(〔蓮〕咳。娘子你怎知我心事。)</span></p>
<p>〔前腔〕　書齋獨坐展幽思。三十無成事可知。那堪慈母夜臺淒。心中無限傷情事。不耐燈前對酒卮。</p>
<p style="margin-left:1em"><span class='note-inline'>(〔湯〕相公。你酒雖不飲烹一杯茶吃如何。〔蓮〕若得代酒從事。此舉極佳。〔湯〕梅香。可將相公平日所用的茶甌。烹一杯好茶來吃。〔內應介〕)</span></p>
<p>〔前腔〕　知君煩渴似相如。雪浪烹茶可沁脾。<span class='note-inline'>(相公。)</span>人生歡會幾多時。百年此夕休輕棄。且就良宵樂唱隨。</p>
<p style="margin-left:1em"><span class='note-inline'>(〔丑扮梅香捧茶上〕〔護神照面〕〔梅作跌倒碎碗〕〔口呌有鬼介〕〔蓮〕)</span></p>
<p>〔不是路〕　語急身遲。想是茶甌墮地時。<span class='note-inline'>(〔起看介〕果然。)</span>紛紛碎。平生所愛須臾棄。〔湯〕謾躊躕。<span class='note-inline'>(〔梅〕阿呀。有鬼。〔湯〕)</span>聲聲猶自呌有鬼。口內胡言意若癡。<span class='note-inline'>(〔蓮〕蠢才。)</span>成何事。些須茶盞你擎不住。理難饒恕。<span class='note-inline'>(〔湯〕相公。)</span>乞須饒恕。</p>
<p style="margin-left:1em"><span class='note-inline'>(〔湯〕相公。此婢理宜責罰。但今晚是箇除夜。且饒他這一次罷。下次須要小心。〔梅〕曉得。幾乎活驚殺。〔下〕〔蓮〕娘子。你不知這隻茶甌。自幼相隨。<span class='corr'>已</span>二十年矣。不意分離。忽在今夜。〔湯〕相公。可知道。萬物皆有無常。因緣無不散之理。〔蓮背身介〕方纔娘子之言。深合我平生之志。我想起來。此身虛幻。酷似空花。百歲光陰。速如飛電。一旦無常忽到。難免此日分離。畢竟與此甌一樣。〔轉身揖湯介〕)</span></p>
<p>〔節節高〕　娘行是我師。語投機。一言警覺我終身事。堪嗟處。歲月馳。難留住。無常一到誰能替。茶甌此夜終須碎。〔合〕莫待西風雨打頭。修行早辦歸家計。〔湯〕</p>
<p>〔前腔〕　君家意莫癡。且遲遲。<span class='note-inline'>(我方纔是無心之談。你便當真起來。〔蓮〕無常迅速。不是當耍。〔湯〕你今年方三十。若要修行。)</span>年當半百方可矣。功名事。奮發時。須勤志。如何決意空門去。夫妻魚水成何濟。<span class='note-inline'>(〔蓮〕咳。娘子。)</span>你莫待西風雨打頭。修行早辦歸家計。</p>
<p>〔尾聲〕　今宵<span class='corr'>已</span>決平生志。<span class='note-inline'>(娘子)</span>謝你提撕我出世。〔湯〕勸你消停且待時。</p>

<div class="lg regular" style="margin-left:0em;"><div class='lg-row'>〔蓮〕離家決意去修行　〔湯〕勸你三思且暫停</div>
<div class='lg-row'>〔蓮〕莫道老來方學道　孤墳盡是少年人</div>
</div></div>
<div class='div-other'><a id='mulu38' />
<p class='h1'>七筆勾塵分第二十九　<span class='note-inline'>(老旦扮徐姆上)</span></p><p>〔生查子〕　孀苦<span class='corr'>已</span>多秋。淡泊甘心守。年老入桑榆。髮白容顏皺。</p>
<p style="margin-left:1em"><span class='note-inline'>(老身鄰居徐媽媽便是。一身寥落。廿載孀居。前日年三十夜。聽得沈娘子。與官人。絮叨一夜。不知因甚事來。今日不免去望他一望。一者拜年。二來問箇端的。來此<span class='corr'>已</span>是。不免叩門。〔作敲門介〕〔湯上〕忽聞聲剝啄。想是賀年人。〔開門相見介〕元來是徐媽媽。今日難得你光顧。〔徐〕老身今日。一者拜年。二者我聽得這兩日。娘子與官人。絮絮叨叨。不知為着何來。〔湯〕非為別事。只因我官人。一心要出家。撇我前去。只得在此勸他消停。〔徐〕要去出家。阿呀。這等沒主意。正要發科發甲。改換門閭。况且年少夫妻。怎生撇得。若官人出來。待我勸他一番。看他如何。再作區處〔蓮上〕)</span></p>
<p>〔稱人心〕　恩情割斷雲遊去。一身瀟灑無餘。</p>
<p style="margin-left:1em"><span class='note-inline'>(〔相見介〕元來媽媽在此。〔徐〕聞得官人要去修行。此情真否。〔蓮〕即刻行矣。何真假之有。〔徐〕官人在上。老身有一言相稟。我想父母。生子一場。指望他為官作宰。改換門閭。五鼎三牲。光輝泉下。今官人一旦修行。可不虛了先人之望。〔蓮〕媽媽。你聽我道者。那父母呵。)</span></p>
<p>〔駐雲飛〕　恩重山邱。五鼎三牲未足酬。親得離塵垢。子道方完就。<span class='note-inline'>(嗏這是)</span>出世大因由。凡情怎剖。孝子賢孫。好向真空究。因此把五色封章一筆勾。</p>
<p style="margin-left:1em"><span class='note-inline'>(〔徐〕出世酬恩。官人極說得有理。但夫妻倫詃。鸞鳳相隨。怎忍得割恩斷愛。拋撇去了。〔蓮〕)</span></p>
<p>〔前腔〕　鳳侶鸞儔。恩愛牽纏何日休。<span class='note-inline'>(〔徐〕你看娘子。如花似玉。怎生捨得〔蓮〕以我看來。)</span>活鬼喬相守。緣盡還分手。<span class='note-inline'>(〔湯〕官人。難道夫妻之情。虧你一時就忘了。〔蓮〕)</span>嗏為你兩綢繆。披枷帶杻。<span class='note-inline'>(這分明是五百年前。冤家聚會。)</span>覰破冤家。各自尋門走。因此把魚水夫妻一筆勾。</p>
<p style="margin-left:1em"><span class='note-inline'>(〔徐〕這般說。夫妻也罷了。嘗聞古人有言。不孝有三無後為大。官人你今出家。可不絕了沈門後嗣。〔蓮〕)</span></p>
<p>〔前腔〕　身似瘡疣。莫為兒孫作遠憂。<span class='note-inline'>(當日燕山竇禹鈞。五子登科。而今安在哉。)</span>憶昔燕山竇。今日還存否。嗏畢竟有時休。總歸無後。誰識當人萬古常如舊。因此把桂子蘭孫一筆勾。</p>
<p style="margin-left:1em"><span class='note-inline'>(〔徐〕官人。我看你三更燈火。十載寒窗。必須鰲頭獨占。也不枉男兒志氣。〔蓮〕)</span></p>
<p>〔前腔〕　獨占鰲頭。謾說男兒得意秋。金印懸如斗。聲勢非常久嗏多少枉馳求。童顏皓首。夢覺黃粱。一笑無何有。因此把富貴功名一筆勾。</p>
<p style="margin-left:1em"><span class='note-inline'>(〔徐〕功名是未來之事。也索罷了。如今現存家舍田園。好不歡樂。怎生捨得〔蓮〕)</span></p>
<p>〔前腔〕　富比王侯。你道歡時我道愁。求者多生受。得者憂傾覆。嗏淡飯勝珍饈。衲衣如繡。天地吾廬。大廈何須搆。因此把家舍田園一筆勾。</p>
<p style="margin-left:1em"><span class='note-inline'>(〔徐〕官人。你才高班馬。學邁歐蘇。一旦修行。可不埋沒一生也。〔蓮〕你知道那閻王案前。不要你文字麼)</span></p>
<p>〔前腔〕　學海長流。文陣光芒射斗牛。百藝叢中走。斗酒詩千首。嗏錦繡滿胸頭。何須誇口。生死跟前。半字不相救。因此把葢世文章一筆勾。</p>
<p style="margin-left:1em"><span class='note-inline'>(〔徐〕我想富貴才名。固為身累。至于世外高風。春遊芳草。夏賞荷池。金谷蘭亭。古稱高致。難道這樣襟懷。可也少得麼。〔蓮〕)</span></p>
<p>〔前腔〕　夏賞春遊。歌舞場中樂事稠。烟雨迷花柳。棋酒娛親友。嗏眼底逞風流。苦歸身後。可惜光陰。懡㦬空回首。因此把風月情懷一筆勾。</p>
<p style="margin-left:1em"><span class='note-inline'>(〔徐〕聽官人一一說來。果是修行最好。但是娘子少年。一旦孤處。不為常便。〔蓮〕媽媽今日到此。實是夙世因緣。就將娘子付囑媽媽相陪。所有田園。儘堪度日。待我雲遊回來。那時改庵焚修。却不是好。〔湯〕若得媽媽相陪。奴家亦免侮子之慮。〔徐〕老身情愿奉陪娘子便了。〔蓮〕若得如此。足感厚情。卑人今日就出門長往矣。〔湯驚介〕)</span></p>
<p>〔憶鶯兒〕　<span class='note-inline'>(〔憶多嬌〕)</span>聞君說。我心膽烈。<span class='note-inline'>(〔悲介〕〔蓮背立介〕官人。)</span>何忍須臾成永訣。百歲夫妻一旦別。<span class='note-inline'>(〔黃鶯兒〕)</span>恩情斷絕。我衷腸寸結。盈盈止不住雙流血。<span class='note-inline'>(〔蓮轉立〕〔合〕)</span>莫傷嗟。百年瞬息。終有散時節。〔蓮〕</p>
<p>〔前腔〕　我志<span class='corr'>已</span>決。難轉折。今世夫妻前世業。慧劍分開從此歇。我癡關打徹。塵緣頓撇。從今打散迷魂結。〔合〕莫傷嗟。百年瞬息。終有散時節。</p>
<p style="margin-left:1em"><span class='note-inline'>(〔徐〕娘子)</span></p>
<p>〔前腔〕　你有話說。莫悲切<span class='note-inline'>(〔指蓮介〕)</span>他割愛修行志氣烈。你紅顏自古多磨折。花開有謝。月盈自缺。從來好事翻成拙。〔合〕莫傷嗟。百年瞬息。終有散時節。</p>
<p style="margin-left:1em"><span class='note-inline'>(〔蓮〕如今娘子得媽媽相陪。我得放心前去。請了。從今斬斷愛癡繩。免繫鯤鵬飛不去。〔下〕〔徐〕呀。官人去了。娘子怎生不留一留。〔湯〕我若苦苦留他。人道我為不賢之婦。以閨閣私情。阻他出世大事。龍天也不護佑了。我初心本欲出家。待他先行。我隨後焚修便了。)</span></p>
<p>〔尾聲〕　生離信是前生業。從此後紅粧頓撇。〔徐〕我和你守分隨緣捱歲月。<span class='note-inline'>(〔下〕)</span></p>
</div>
<div class='div-other'><a id='mulu39' />
<p class='h1'>護法搜山分第三十　<span class='note-inline'>(淨扮趙元壇上)</span></p><p style="margin-left:1em"><span class='note-inline'>(三天遠鎮力通元。手執搖山撼嶽鞭。莫道上清偏護法。皈依三寶<span class='corr'>已</span>多年。小聖趙元壇便是。今有雲棲山塢。原係我祖伏虎禪師道場。數百年來。荒廢已久。昨有祖師法旨下來。說不日有蓮宗八祖。蓮池大師。在于此地。重建法幢。宏通淨土。令俺蕩滌壇場。密護地界。俺只索走一回也。)</span></p>
<p>〔北榴花〕　豁喇喇震雄威。抖擻出宮庭。霎時可也下天門。忽地裡紛紛脚下起祥雲。別元宮太清。漸入凡塵。這其間奉搜山佛祖慈悲令說甚麼會神通水怪山精。一箇箇管教他碎首難逃命。方顯俺元聖赫威靈。</p>
<p style="margin-left:1em"><span class='note-inline'>(來此<span class='corr'>已</span>是雲棲山塢。恐有山妖木魅。隱迹潛形。不免搜山一番也呵。〔搜山介〕〔虎上作伏虎脚踏介〕)</span></p>
<p>〔北出隊子〕　今日裡搜山索隱。今日裡搜山索隱。驀可見哮吼一山君。怎知俺網鞭起處不容情。頓教伊頃刻命歸陰<span class='note-inline'>(罷罷饒了你性命。)</span>你須索欽依祖敕。守護山林</p>
<p style="margin-left:1em"><span class='note-inline'>(〔虎吼下〕俺四圍搜徧。只有五雲棲止。並無別物潛形。也須喚山神出來分付。山神何在。〔丑扮山神上〕大聖有何分付。〔趙〕此地將有祖師。重興道場。度生無量。有旨<span class='corr'>着俺蕩</span>滌壇場。俺也打除乾淨。恐有居民人等。<span class='corr'>混擾</span>侵損。可差眾虎神。密密周護。不許傷人。待大師一到。即時遠遯。)</span></p>
<p>〔十二月〕　重囑付恁山神。重囑付恁山神。不日裡興道場。宏祖運。你須索用心勤守定。你須索遣虎衛山林。謾道有妖魔魍魎。謾道有妖魔魍魎。俺也曾打除乾淨。<span class='note-inline'>(分付那虎神呵。)</span>大師到潛形遠遯。切莫興風作怪。小可間不許傷人。</p>
<p style="margin-left:1em"><span class='note-inline'>(〔山〕謹領法旨〔趙〕吾今覆旨去也。正是道高龍虎伏德重鬼神欽。〔下〕〔山神吊場〕虎神何在。虎上此地將有祖師。重興道場。今奉上聖法旨。差汝等密護地界。候大師一到。即當遠遯。不許傷人。〔虎〕正神在上若不吃幾箇人。可不餓死了。怎能守護地界。〔山躊躕介〕也罷我有箇方便。若遇五種人等。方容你吃〔虎〕是那五種人。〔山〕一種是打僧罵道。不敬三寶的人。容你吃。一種是忤逆爹娘。欺老凌幼的人。容你吃。一種是奸淫婦女毀謗善良的人。容你吃。一種是專用假銀。捏做飼狀的人。容你吃。還有一種怕老婆的人。也容你吃。〔虎〕怎麼怕老婆的人。也該吃〔山〕你不知道。那怕老婆的人。專聽老婆說話。一聽聽了他的言語如聖旨一般。三寶也不敬了。父母也不孝了兄弟也不和了。損人利<span class='corr'>己</span>。無所不為。豈不是該吃的。〔虎〕我前日見你跪在上地娘娘面前被他一頓拐杖。你就是怕老婆的頭兒。我先要把你吃起。〔虎撲神倒地介〕〔虎下〕〔神〕陶呀呀。這畜生。好無禮也。把我也要吃將起來。正是勢敗奴欺主。時衰虎弄神。〔下〕)</span></p>
</div>
<div class='div-other'><a id='mulu40' />
<p class='h1'>東昌發悟分第三十一　<span class='note-inline'>(蓮挑擔扮行脚僧上)</span></p><p style="margin-left:1em"><span class='note-inline'>(半肩飄衲萬緣輕。叠叠雲山遍幾層。費盡草鞋都踏徧。歸來依舊去年僧。某甲為生死事大。棄俗出家。曾投無門洞。性天本師祝髮。只因大事未明。不遠千里。訪參知識。你看這雲<span class='corr'>水</span>茫茫。所為何事。)</span></p>
<p>〔紅衲襖〕　我只為最初時事未明。我只為念無常催限緊。我只為炎炎火宅難安頓。我只為業海茫茫志出身。因此上撇塵緣割愛情。因此上訪明師行苦行。到如今三千里外參求也。也只為佛法無窮到處尋。</p>
<p style="margin-left:1em"><span class='note-inline'>(前番聞得有位徧融禪師。是箇大善知識。因此特特參訪。及至叩問。也只教我作福念佛。)</span></p>
<p>〔前腔〕　他教我作功德。是助道因。他教我念彌陀。是出世本。他教我脚跟兒步步須行穩。又教我急急南歸莫暫停。<span class='note-inline'>(雖聞此說。尚未明了。日前又聞得有箇笑巖禪師。大聞爐鞲。因此又去入室參叩。也只是教我持戒念佛。我想起來。)</span>可知道識因緣。罪福清。可知道持戒律。心清淨。雖知念佛是把穩生涯也。只是為念佛當人尚未明。</p>
<p style="margin-left:1em"><span class='note-inline'>(我千里雲遊。為此大事今未豁然怎空回去。不免在此樹下。且盡情參究一番。)</span></p>
<p>〔前腔〕　莫不是能言的是本真。<span class='note-inline'>(這是識神了。生死的根本。不是。)</span>莫不是睡夢中的是我主人。<span class='note-inline'>(這是昏沉了。一發不是。)</span>莫不是諸緣滅盡枯禪定。<span class='note-inline'>(這是空定。入于斷見了。也不是。)</span>莫不是四處威儀任我行。<span class='note-inline'>(這是散亂。又人于常見。更不是了。)</span>這事兒要搜尋。却怎尋。這竅兒要通他。無定準。<span class='note-inline'>(〔起拜介〕咳。龍天龍天。)</span>我今撮土焚香也。<span class='note-inline'>(若不發明此事呵。)</span>我[打-丁+棄]向東昌喪此身。</p>
<p style="margin-left:1em"><span class='note-inline'>(我今再默究一番畢竟要了明此事〔高坐人定介〕〔內鼓一通。高唱云〕蓮大師諸業<span class='corr'>已</span>散。五蘊皆空。〔雜扮佛秉爐上〕〔繞師三匝〕〔對面焚香虛下〕〔淨扮魔繞三匝擲㦸三下〕〔虛下〕〔魔換佛面〕〔佛換魔面俱繞場下〕〔蓮出定介〕方纔定中。分明見我佛焚香。魔王擲㦸。又見倐然魔化為佛。佛又化而為魔〔思介〕這是怎麼說。〔忽悟介〕賀〔指心介〕元來止是這箇。怎麼向外馳求。呸。二十年來事可疑。三千里外遇何奇。焚香擲㦸渾如夢庵佛空爭是與非到如今冰消瓦解正好念佛去也。)</span></p>
<p>〔尾聲〕　從今<span class='corr'>已</span>得歸家信再莫去疑竿探影。作佛還須助道因</p>
<p style="margin-left:1em"><span class='note-inline'>(〔丑副淨〕〔扮遊方熝頭僧上〕〔丑〕做盡了一世熝頭。〔副〕熝盡了四方長老〔丑〕長老。你往那里去〔蓮〕阿彌陀佛弟子回南去的〔熝〕〔僧〕我們也要南去。同行便了。)</span></p>
<p>〔倚馬待風雲〕<span class='note-inline'>(〔駐馬聽〕)</span>趲步同行。走一程來又一程。〔蓮〕自歎孤征異國。迢迢雲水。且喜遇知音。<span class='note-inline'>(〔丑背指介〕哥我們算計他這擔行李。〔副〕說得有理。〔丑上前介〕長老。我看你走路辛苦。這擔行李。我們替你挑一程。〔蓮〕怎麼敢勞。〔熝〕出家人論不得。〔替挑介〕〔蓮〕多謝盛情。〔熝〕)</span>看你身羸力怯怎支撑。迍邅退步難前進。<span class='note-inline'>(〔丑〕那壁廂有人來了。〔蓮〕〔回頭作推倒介〕〔熝〕自古人生面不熟。你是何人我是誰。〔下〕〔蓮呌痛起介〕呀。把我的行李。都騙去了。〔一江風〕)</span>你操心太不仁。你操心太不仁。瓢囊一旦傾。我悽悽赤手遭魔困。<span class='note-inline'>(〔駐雲飛〕)</span>嗏遇此不良羣。緇門不幸。末法荒涼。到此慳貪甚。<span class='note-inline'>(到是我差矣。怎麼埋怨起來。當作布施纔是。咳。龍天龍天。我某甲回去。得箇住處。情愿造箇十方堂。供養此一輩人。)</span>我發愿供堂度此人。<span class='note-inline'>(〔下〕)</span></p>
</div>
<div class='div-other'><a id='mulu41' />
<p class='h1'>衣鉢還元分第三十二　<span class='note-inline'>(末扮冠帶執事上)</span></p><p>〔憶秦娥〕　一從金榜傳消息。身叨儀部南都職。南都職。君恩難報。敢遺餘力。</p>
<p style="margin-left:1em"><span class='note-inline'>(抱膝寒窗十載餘。三更燈火五更雞。如今雁塔題名後。不負男兒苦讀書。下官沈淮。字三洲。杭州仁和人也職授南京禮部主事。衙門無事。清若禪庭正是空堂嬉鼠雀。荒砌長蓬蒿。〔前二僧結扭上〕。〔丑〕)</span></p>
<p>〔園林好〕　假意兒引我去跌錢。把行囊頃刻盡捐。這一死[打-丁+棄]教難免。結扭去見官員。結扭去見官員。</p>
<p style="margin-left:1em"><span class='note-inline'>(〔跪介〕〔丑〕老爺。僧人是遠方人氏。路遇這惡僧。把所有行李。盡行搶去。求老爺作主追還。〔淨〕老爺。他都是虛言。分明跌錢輸與僧人的。怎生捏言打搶。〔沈〕都少打。好可惡也。汝二人既為僧呵。)</span></p>
<p>〔錦纏道〕　離世表。出紅塵。逃禪最高。誰不羨清標。到如今却緣何不守僧條。<span class='note-inline'>(為僧有三皈五戒。)</span>怎不念沙門戒。祖師規。法乘頓超。<span class='note-inline'>(那賭博是無藉狂徒之事。豈僧家所為。)</span>却甘心作無徒不肖浮莩。<span class='note-inline'>(〔丑〕一時間的高興。老爺。〔沈〕)</span>唗還自嘴嘮叨。全不想貽人譏誚。公庭法怎饒。不由俺填胸懊惱。<span class='note-inline'>(其中還有原故。你可從實供來。)</span>若虛言半句罪難逃。</p>
<p style="margin-left:1em"><span class='note-inline'>(〔熝〕老爺。並無他事。跌錢是實。〔沈〕看你二人。不像好僧。左右把他的行李搜一搜。〔左右搜介〕有張度牒在此。〔沈〕取上來。〔看介〕法名某甲。字佛慧。別號蓮池。年三十二歲。係杭州府。仁和縣人。呀。這是我兄弟的度牒。怎生在你包裡。[口*賀]。我知道了。聞得我兄弟在外雲遊。這擔行李。一定是我兄弟的了。若非拐騙。便是竊取。你二人從實供招。免受刑罰〔丑淨〕老爺。是那師父。見僧人淡泊。贈與僧人的。〔沈〕難道把度牒也贈與你了。一剗胡言。取夾棍夾起來。〔左右吆喝介〕〔熝〕老爺。不須夾得。容僧人直說便了。)</span></p>
<p>〔古輪臺〕　我實供招。南方長老忽相遭。可堪動我貪婪念。見瓢囊清楚。衣鉢新鮮。好將他騙上肩挑。<span class='note-inline'>(〔沈〕怎生他就與你。〔熝〕)</span>俛首低言。商量計策。把行囊竊取一時逃。<span class='note-inline'>(〔沈〕在什麼地方。〔熝〕)</span>多應是徐滕地面。隔黃河地勢非遙。<span class='note-inline'>(〔沈〕你知道他去處麼。〔熝〕他說也要到南京。僧人先走了。)</span>他曾說回鄉浙省。路出留都。計程應到。我輩半途拋。<span class='note-inline'>(〔拜介〕)</span>重稽首。望爺臺悲憫暫相饒。</p>
<p style="margin-left:1em"><span class='note-inline'>(〔沈〕恐有謀害等情。未知虛實。且帶起收監。待訪查的確。另行發放。〔帶二人下〕分付各寺庵堂。有杭州蓮池師父到來。可速通報。〔左右應介〕)</span></p>

<div class="lg regular" style="margin-left:0em;"><div class='lg-row'>為僧竊騙最非宜　就裡機關怎得知</div>
<div class='lg-row'>今日分明天護遣　瓢囊依舊壁蓮池</div>
</div></div>
<div class='div-other'><a id='mulu42' />
<p class='h1'>病魔雙困分第三十三　<span class='note-inline'>(外師淨徒扮二僧上)</span></p><p>〔普賢歌〕　子孫快樂在僧房。偏俺師徒日夜忙。師公呌出鄉。又催上道場。還要出官當里長。</p>
<p style="margin-left:1em"><span class='note-inline'>(〔師〕自家瓦棺寺長老便是。徒弟。日前來一箇浙江長老。只說暫住一兩日。不料大病起來。日重一日。今朝越發重得勢。倘有差池。可不要賠口棺木。不如扶他出去。丟在金剛脚下。任他死活。却不是好。〔徒〕師父說得有理。事不宜遲。就此動手。〔師徒扶蓮上〕〔蓮〕)</span></p>
<p>〔一剪梅〕　千里孤征病異鄉。舉目無依。此處堪傷。</p>
<p style="margin-left:1em"><span class='note-inline'>(〔徒〕你在這里睡睡。倒沒人攪你。〔撇下介〕〔師〕閉門不管窗前月。〔徒〕分付梅花自主張。〔下〕〔蓮〕呀。你看他二人。把我撇在此間。竟自去了。咳。阿彌陀佛。)</span></p>
<p>〔二郎神〕　遭危恙。歎百節酸疼熱更狂。料此地孤身終必喪。<span class='note-inline'>(這箇去處。風又大。地又冷。怎麼是好。)</span>衝風臥冷。那堪雪上加霜。更有誰人送藥湯。<span class='note-inline'>(又不好呌動人。)</span>總欲呌。我音聲不亮。遭魔障。最苦是孤身。病在他鄉。</p>
<p style="margin-left:1em"><span class='note-inline'>(〔副淨扮老道人念佛上〕阿呀。你是箇有病的師父。怎麼睡在這冷地上。〔蓮〕正是出于無奈。〔道〕你可要些湯水吃麼。〔蓮〕湯水也不思量。只要勞你到禮部沈老爺處。通箇信息。說杭州有位蓮池師父。病在這里。〔道〕阿呀。你就是蓮池老爺。阿彌陀佛。何不早說。沈老爺。各寺院分付。正要訪尋你。你可寬心。我我就去通報便了。正是眼望捷旌旗。耳聽好消息〔忙下〕〔師徒上〕〔師〕徒弟。你道我這主意好麼。這時候。一定周堅了。〔徒〕也是我動手得快。略遲些。定要賠口棺木。〔師〕還要解禳。請地方。費盡銀兩。〔徒〕正是做他的命不着。沒有連累。如今我們去看他死了不曾。好扛去燒他娘。〔道忙上〕一心忙似箭。兩脚走如飛。〔師徒〕老道。你為何這等忙。得緊。〔道〕你不知道。杭州蓮池老爺。病在金剛脚下。呌我去禮部沈老爺處。通箇信息。如今那沈老爺。即刻就到了。我今回覆去也。〔下〕〔師驚慌介〕阿呀呀。如今怎麼好。都是你這業障害人。〔打徒介〕〔徒〕是你的好主意。反來打我。〔師〕如今怎麼樣處。〔徒〕打得慌。沒計較。〔師極介〕事急了。快快商量箇方法。〔徒〕別無計較。速速請他到上房安止。行箇苦肉計。一味哀求叩頭。或者慈悲寬恕。也不可料。〔師〕說得有理。〔師徒〕〔作叩首哀求介〕我輩肉眼。不識泰山。一時小見。將大師移出。罪實該死。今沈老爺即刻就到。懇乞慈悲。在沈老爺處。方便方便。小僧情愿盡心供養。〔蓮〕我修行人。不計較此事。〔徒〕何如。我說這位老爺。是大慈大悲。觀世音菩薩。〔各叩首介〕快請老爺上房安止。〔師徒扶蓮上坐介〕〔內喝道介〕〔師徒又驚慌介〕禮部老爺來了。求老爺。千萬方便方便。〔蓮〕斷無害你之理。不須驚慌。〔沈執事從上〕)</span></p>
<p>〔寶鼎兒〕　千里手足相逢。又道沉疴未起。</p>
<p style="margin-left:1em"><span class='note-inline'>(〔迎接介〕瓦棺寺僧接老爺。〔左右〕起去。〔應介〕〔沈〕蓮大師在何處。〔徒〕在上房。〔沈相見〕〔悲介〕數載別離。今喜相見。聞得吾弟病重。心下又十分驚憂。不知吾弟這病。從何而起。〔蓮〕承兄垂顧。實荷再生。我這病呵。)</span></p>
<p>〔集賢賓〕　數載孤踪走異鄉。也只為生死參方。千里雲途親叩訪。這其間未免風霜。<span class='note-inline'>(〔沈〕還該接醫人看治。〔蓮〕此時病體。覺漸鬆了些。)</span>精神漸爽。<span class='note-inline'>(〔沈〕到我衙中。調養纔是。〔蓮〕)</span>論此處儘堪調養。相親傍。喜同枝聚首禪房。〔沈〕</p>
<p>〔黃鶯兒〕　一自別家鄉。忽睽違又幾霜。私衷切切常懸望。<span class='note-inline'>(兄弟。)</span>你寬心將養。寒溫自防。<span class='note-inline'>(喜此地呵。)</span>清幽禪室多虛矌。病魔降。那時安泰。送你到錢塘。</p>
<p style="margin-left:1em"><span class='note-inline'>(二僧過來。你可用心伏侍大師。病痊之日。我自另眼看你就是。〔師〕老爺分付。怎敢有違。)</span></p>
<p>〔亭前送別〕<span class='note-inline'>(〔亭前柳〕)</span>切切囑伊行。竭力好承當。他風霜勞瘁久。調養自安康。<span class='note-inline'>(〔江頭送別〕)</span>果然有日身無恙。這其間別有相將。</p>
<p style="margin-left:1em"><span class='note-inline'>(用心看待。〔師〕曉得〔沈〕還有一奇事相聞。你途中失去的行李。今在衙內。〔蓮〕從何而至。〔沈〕是兩箇遊僧。不肯習好。扭至堂上。搜他行李。見度牒上。是吾弟的法名。追究實情。果然不差。因此監禁在此。尚未發放。〔蓮〕雖是他不守僧分。畢竟是佛家弟子。望吾兄寬宥。足感厚情。〔沈〕非吾弟垂教。我亦不知。一回即當發放便了。)</span></p>
<p>〔尾聲〕　回衙即便相發放。〔蓮〕速速施行莫暫忘。<span class='note-inline'>(〔沈〕仇將恩報。吾弟這等慈悲。)</span>方信修行非是謊。</p>
<p style="margin-left:1em"><span class='note-inline'>(兄弟。你好生調養。我再來看你。〔沈起身〕〔僧送下〕〔師徒扶蓮介〕)</span></p>

<div class="lg regular" style="margin-left:0em;"><div class='lg-row'>〔師〕吾師心地果慈悲　〔蓮〕須信無常病裡催</div>
<div class='lg-row'>〔徒〕但得一心行正道　〔合〕果然天地不相虧<span class='note-inline'>(〔扶下〕)</span></div>
</div></div>
<div class='div-other'><a id='mulu43' />
<p class='h1'>庵主談經分第三十四　<span class='note-inline'>(小旦扮湯庵主上)</span></p><p>〔鵲橋仙〕　道侶高超。庵規清淨。名香古鼎常焚。輕風嫋嫋透閒庭。吹亂幡花繡影。</p>
<p style="margin-left:1em"><span class='note-inline'>(五漏身多障。千生業未消。若能心解脫。便是斬魔刀。自家孝義庵庵主便是。自男伴棄家訪道。老身亦相繼修真。且喜規範清嚴。道風遠播。縉紳婦女。接踵而來。建庵菜市橋下。同棲學道。近日香火益盛。多感龍天護持所致。今日閒暇。不免呌徒弟們出來。把修行實要。細論一番。多少是好。香燈擊鼓三下。〔內擊鼓介〕〔老旦〕〔正旦〕〔貼〕〔丑〕〔扮女尼上〕〔老〕堂前聞鼓響〔旦〕想是論經時。〔貼〕火速披衣起。〔丑〕隨班莫暫遲。〔眾〕師父稽首了。〔各相見坐介〕〔湯〕人身難得。佛法難逢。迅速光陰。莫教虛度。今日乃論經之期。彼此各宜參究。若論女人呵。)</span></p>
<p>〔鶯棲桂〕<span class='note-inline'>(黃鶯兒)</span>最苦是女人身。在人中五漏形。憂疑驚恐多災病。這都是前生罪根。今生業因。<span class='note-inline'>(〔老〕怎能脫離得女身去。〔湯〕)</span>脫離漏殼須修證。<span class='note-inline'>(大眾。無常迅速。當勤精進。)</span>〔桂枝香〕念無常迅速。無常迅速。當勤精進。專心清淨。莫因循。念念心無亂。蓮邦指日生。</p>
<p style="margin-left:1em"><span class='note-inline'>(〔旦〕啟問師父。既是女人罪重。如何即能往生淨土。〔湯〕你不知阿彌陀佛。有四十八願。願中有持我名號。即生我國。我輩女人。仗佛威力。如舟得渡耳。〔湯〕)</span></p>
<p>〔浪淘沙〕　彌陀極樂尊。至願宏深。但教男女盡持名。若得一心持不亂。帶業超生。</p>
<p style="margin-left:1em"><span class='note-inline'>(〔老〕師父。近來有一等女尼。不好念佛。一心只要學字念經。賺錢應赴。此人何如〔湯〕)</span></p>
<p>〔前腔〕　此輩業根深。裨販諸經。無常一到不相應。積得錢財將不去。罪業隨身。</p>
<p style="margin-left:1em"><span class='note-inline'>(〔貼〕師父。又有一輩女尼。口食甘肥。身穿綾綺。老者說空行有。假作魔頭。少者蘇帽淺鞋。喬粧波俏。哄嚇婦女。欺壓比丘。此人何如。〔湯〕)</span></p>
<p>〔前腔〕　八敬未知聞。妄自稱尊。輕違佛敕必沉淪。滅佛千年微正法。都是釵裙。</p>
<p style="margin-left:1em"><span class='note-inline'>(〔眾〕元來如此。我輩那裡曉得。〔丑〕阿呀。師父。還有一等吾輩。不明因果。不信罪福。終日化緣。肥家利<span class='corr'>己</span>。暗與男僧。拜乾娘。結姐妹。此人何如。〔湯〕)</span></p>
<p>〔前腔〕　此事不堪聞。枉說修行。三塗惡報苦非輕。可惜寶山空一轉。失却人身。</p>
<p style="margin-left:1em"><span class='note-inline'>(汝等身雖出家。未經開示。我有尼訓一篇。須一心諦聽。〔眾〕弟子愿聞。〔湯〕去聖時遙。女流障重。八敬之法<span class='corr'>已</span>邈。三惡之風熾然。凡我尼輩。竟入魔瀾。人我相固執不移。鬪諍根懨纏難化。着鮮衣。吃美食。豈是佛祖家風。論是非。較短長。大非禪門矩範。見他勝事。妬忌千般。守<span class='corr'>己</span>愚癡。慳貪百倍。更有一羣魔隊。世法裡說謊瞞天。還有一種盲尼。佛會中打哄過日。分門別戶。快樂安耽。募李化張。衣食稱意。只圖火燒眉毛。不忖來生頭面。虛消信施。怎報佛恩。不思方袍圓頂。却為何因。想他供米供油。所為何事。莫道報施無應。一朝跌倒。披皮戴角還他。自家戒行不修。萬苦交煎。跌脚槌胸晚矣。趁此無病閒身。專念一聲佛號。凡塵漸斷。消除五漏之因。正念往生。高證妙蓮之果。豈不美哉。〔眾〕多謝師父開示了。)</span></p>
<p>〔解三酲〕　今日裡頓聞師訓。也不枉出世修行。專心淨土當精進。方能彀跳出紅塵。黃虀淡飯隨緣應。撇却從前女漏身。心清淨。心清淨。果然極樂標名。〔湯〕</p>
<p>〔尾聲〕　修行要得家鄉信。無始塵心始定。〔眾〕一席提攜感最深。</p>

<div class="lg regular" style="margin-left:0em;"><div class='lg-row'>〔湯〕修行須是各修心　〔眾〕感得吾師指示深</div>
<div class='lg-row'>〔湯〕莫把光陰閒浪費　〔眾〕果然一刻值千金</div>
</div><p>○此一分抉盡尼僧弊病。可為千古箴規。女尼良藥。</p>
</div>
<div class='div-other'><a id='mulu44' />
<p class='h1'>恩沾化雨分第三十五　<span class='note-inline'>(小生扮水相公上)</span></p><p>〔臨江仙〕　奕葉傳芳詩共禮。喜門庭山水環居。</p>
<p style="margin-left:1em"><span class='note-inline'>(自家生員水心劬便是。我有契友沈蓮池。他才驅遷固。文軼瞿唐。一旦撇了功名。飄然長往。這等高致。豈是吾輩可及。近日雲遊回來。欲覓一深山養道。山水雖多。無有可其意者。日前引他到雲棲隖中。一見歡喜。至今幽棲在內。這幾日為天旱。不曾去看他一看。好生懸念。此時又要入廟祈雨去也。奈何奈何。正是浮生空擾擾。終日事忙忙。〔下〕〔末扮李〕〔淨扮王〕〔二村民上〕〔李〕烈日炎炎大地焚。官民晝夜禱甘霖。田禾處處皆枯槁。那得油然雲霧興。〔王〕觀此景。好傷心。苦殺攜鋤負畚人。歲底收成俱沒望。終須一命喪殘生。〔未〕自家李細絲便是。〔淨〕自家王老實便是。老兄。你怎麼呌做李細絲。〔李〕我一生專用紋銀。故人都呌我是李細絲。咍老哥。你怎生喚做王老實。〔王〕我一生不作半點虧心之事。故此眾人呌我老實。〔李〕你我是梵村居民。一年止靠得這一兩畝田。秋後收來。納糧還租。養家活口。不料火龍作祟。兩月不雨。各處祈求。並沒半點。怎麼是好。〔王苦介〕可憐可憐。你看這一派青苗。都曬得焦黃了。家中又無餘蓄。一家老小。終須餓死。不如先自尋一箇無常罷了。〔李〕老哥。你不要性急。我聞得雲棲隖中。有一位師父。只是打坐念佛。像箇有道德的。我們如今求他。出來祈雨。或有法力。也未可知。〔王〕阿呀。那裡虎多。怎麼去得。〔李〕却也怪事。自從來了這位阿師。虎都沒了。〔王〕有這等異事。必是箇高僧。快去請他。離此不遠。就可前去。行行去去。去去行行。〔李〕來此<span class='corr'>已</span>是。呀。那不是阿師來也。〔蓮〕深山儘日無人跡。何處林間語笑聲。二位何來。〔眾〕弟子們是梵村鄉民。今日進山呵。)</span></p>
<p>〔鎖南枝〕　時遭旱。似火焚。田蕩溝渠盡起塵。草木勢難存。禾黍都枯盡。聞師範。道德<span class='corr'>深</span>。特請禱甘霖。救我諸人命。</p>
<p style="margin-left:1em"><span class='note-inline'>(〔蓮〕老僧在此。只知念佛。並無祈雨法術。)</span></p>
<p>〔前腔〕　深山地。一老僧。只知念佛併誦經。不解禱甘霖。怎救田禾病。<span class='note-inline'>(〔二人哀告介〕畢竟要大師慈悲。出山祈禱。〔蓮〕)</span>我真實語。非誑君。乞請轉還家。難奉諸君命。</p>
<p style="margin-left:1em"><span class='note-inline'>(〔李〕我等諸人。不求他術。只要大師田塍上念佛便了。〔蓮〕若果如此。就與你同出山去。〔行介〕)</span></p>
<p>〔前腔〕　離草座。同出林。田塍念佛一暫行。禱雨救蒼生。神聖垂慈證。〔眾〕出山麓。漸近村。此是我田塍。念佛求靈應。</p>
<p style="margin-left:1em"><span class='note-inline'>(〔李〕大師。這是我的田。就與我念起。〔蓮擊小魚念〕南無西方極樂世界。大慈大悲。阿彌陀佛。〔三轉〕〔回向介〕願以此功德。普及于一切。所有諸田苗。悉沾甘露雨〔內起輕雷介〕〔李〕有些意思。天上發了雷也〔王〕妙得緊。大師快快替我念念。〔如前念介〕〔內大霹靂〕〔李〕〔王躲介〕〔蓮〕〔念畢呌介〕二位居士何在。〔李先出呌介〕王老實躲在那里。〔王〕在這里。活驚殺。若躲得遲些。照頭一擊。咍你是李細絲。為何怕雷。〔李〕你不知我的毛病。用的細絲。都是假白臉。一生慣用假銀。故此聞雷。心膽皆裂。咍你是老實。怎生也怕起雷來。〔王〕不敢相瞞說。我也有箇毛病。還租耑用着水米。買物是竿調鉈秤。鄰舍的雞鴨兒。上門來的。定是落在肚裡。〔李〕好箇老實。〔蓮〕你二人<span class='corr'>已</span>後。須要學好。一心念佛。求生西方。〔眾應介〕舍下奉齋去。〔蓮〕多謝不勞罷。〔虛下〕〔內扮雷公電母行雨介〕〔二人大樂笑上〕妙得緊。快活殺。大雨傾盆。水深一尺。你看苗頭兒都活轉也。)</span></p>
<p>〔皂角兒〕　這大師法力通神。果然是祈求靈應。霎時間草木皆青。平白地槁苗皆興。雨霶[雨/沱]。足泥濘。喜秋收今有準。五穀豐登。佛門靈應。今朝方信。有道真修。龍天護證。</p>
<p>〔尾聲〕　如今不必憂苗困。久旱逢霖喜稱心。〔李〕草榻從今方睡穩。</p>
<p style="margin-left:1em"><span class='note-inline'>(〔王〕老哥。我想梵村居民。諒有千數人家。不免鳩集儱來。各捨貲財。共捐人力。造一梵宇。供養這位師父。你意下如何。〔李〕極為有理。就請水相公為頭。化募起來。不日興工便了。)</span></p>

<div class="lg regular" style="margin-left:0em;"><div class='lg-row'>〔王〕堪羨禪師道德深　〔李〕果然念佛降甘霖</div>
<div class='lg-row'>〔王〕各助資財捐眾力　〔李〕共成梵宇報深恩</div>
</div></div>
<div class='div-other'><a id='mulu45' />
<p class='h1'>請建朱橋分第三十六　<span class='note-inline'>(外扮太守執事從上)</span></p><p>〔番卜算〕　心同湖水清。身蒞吳山治。風流太守羨坡翁。愧我憂民事。</p>
<p style="margin-left:1em"><span class='note-inline'>(山光拂檻樹婆娑。署對吳山瑞藹多。麥穗兩岐棠四野。黃堂日永聽民歌。自家杭州太守。余良樞便是。武林政務雖煩。喜得歲豐家足。民皆安樂。刑亦清平。所有城南。梵村朱橋係通商大道。舊被潮汐衝塌。累年建築。竟無成功。日今往來者。揭衣而涉。溺死者。不可勝計。行人嗟歎。觸目傷心。為民上者。豈能袖手。聞得雲棲蓮大師。道高德厚。海內名公。莫不助揚法化。我想此老。必能成就此事。今日特設齋迎請。商議此舉。左右。蓮大師一到。即便通報〔應介〕〔蓮上〕)</span></p>
<p>〔一剪梅〕　白雲出岫本無心。又被清風。引入公庭。</p>
<p style="margin-left:1em"><span class='note-inline'>(〔雜通報〕〔余相見介〕〔余〕渴仰慈顏。未伸私悃。幸臨法駕。蓬署生輝。〔蓮〕山野鄙人。忘情歲月。深蒙檀護。殊獲勝緣。〔遜〕〔席坐介〕〔余〕)</span></p>
<p>〔畫眉序〕　久欲識慈顏。未遂微私念歉然。喜慈悲猊降。信非緣淺。愧平生鞅掌塵勞。何日遂清修志願〔合〕歲華雙跳如飛電。莫忘却本來頭面。</p>
<p style="margin-left:1em"><span class='note-inline'>(〔余〕吾師在山中修養。幽矌清虛。必有真樂之處。〔蓮〕)</span></p>
<p>〔前腔〕　山野別成天。樹響泉聲奏管絃。喜一輪皓月。白雲數片。<span class='note-inline'>(〔余〕吾師平日。作何功德。〔蓮〕)</span>繞松間佛號千聲。坐石上彌陀一卷。〔合〕歲華雙跳如飛電。莫忘却本來頭面。</p>
<p style="margin-left:1em"><span class='note-inline'>(〔余〕老夫還有一事。相懇。梵村朱橋。久被衝塌。潮汐甚大。難以成功。往來病涉。行道傷嗟。我想非有道高流。不能成就。意欲以此橋託師倡建。不知師意如何。〔蓮〕夫出家者。以利人為本。方便為門。砌路修橋。正屬僧家之事。但此舉。無論貴賤。每人捐資八分。隨緣而助。便可竣事。〔余〕只怕功大施微。恐後來事難結局。〔蓮〕施不論多寡。但以得心為主。心力多則功成不朽。况入者。取坤土之義。以土制水。無有不成者矣。)</span></p>
<p>〔鮑老催〕　修行本願。施工利物。宜先勸。輿梁功德吾當建。隨機應。植勝緣。成功便。檀施數八休教欠。坤維制水安神壍。看指日橋基墊。</p>
<p style="margin-left:1em"><span class='note-inline'>(〔余〕吾師出言高曠。見理入微。果非凡人所及。)</span></p>
<p>〔雙聲子〕　喜吾師。喜吾師。倡建垂方便。勝事成。勝事成。功德殊非淺。結眾緣。結眾緣。心力堅。心力堅。喜功成不朽。萬姓歌歡。</p>
<p>〔尾聲〕　吾師見理真非淺。〔蓮〕謝法喜檀齋恩眷。一事功成萬德全。</p>
<p style="margin-left:1em"><span class='note-inline'>(朱橋水勢洶湧。難以立柱。必須發牒海神。若得潮汐。少停一月。方可施工。〔余〕全仗大師法力。)</span></p>

<div class="lg regular" style="margin-left:0em;"><div class='lg-row'>〔余〕吾師道德洵通神　普濟宏施願力深</div>
<div class='lg-row'>〔蓮〕莫道外緣妨淨土　外功成就即修行</div>
</div></div>
<div class='div-other'><a id='mulu46' />
<p class='h1'>潮神請旨分第三十七　<span class='note-inline'>(小生扮張老相公末扮伍子胥上)</span></p><p style="margin-left:1em"><span class='note-inline'>(〔張〕波臣職守大江東。烟景迷離水拍空。〔伍〕吳越興亡千古事。至今遺恨笑英雄。自家非別。浙江掌潮大將伍子胥便是。〔張〕自家英濟侯張老相公便是。伍大人請了。〔伍〕張大人請了。〔張〕今日大人何往。〔伍〕俺也非為別事。只為雲棲大師。倡建橋梁。頒行牒文到來。祈祝海神。暫停潮汐等因。特此奏明。以便奉行者。〔張〕俺也正為此事而來。事既相同。一併陳奏。同往便了。〔伍〕就此前去。須走一程也。)</span></p>
<p>〔新水令〕　浙江洶湧起潮頭。浪奔騰電飛雷吼。推山排嶽勢。沒日浸天浮。浩渺源流。論此地曾分職守。〔張〕</p>
<p>〔步步嬌〕　錢塘自古稱神溜。城郭依然舊。帆影集千艘。隔岸重重。越山明秀。千古大江流。潺潺瀉不盡奸雄垢。〔伍〕</p>
<p>〔折桂令〕　浩然間把往事重搜。恨殺當年一劍吳鈎。痛䲭夷水面漂浮。棄却忠謀。館娃宮止剩得殘陽敗柳。姑蘇臺頃變做麋鹿荒丘。淚灑吳州。遺恨千秋。赤瀝瀝俺一片丹心。都做了霧慘雲愁。〔張〕</p>
<p>〔江兒水〕　千古興亡局。浮生水面漚。不堪往事重回首。歡娛<span class='corr'>已</span>極生僝僽。雄啚鼎盛終傾覆。成敗何須深究。你看吳越殘棋。到今日空花非有。〔伍〕</p>
<p>〔雁兒落帶得勝令〕　可知道失籌的莫浪憂。可知道得手的休誇口。泛舟的怕死五湖遊。賜劍的戀爵終無後。呀到今日名利兩悠悠。羨殺那山水青還秀。何求。興與廢都知透。休休把雄心一筆勾。把雄心一筆勾。</p>
<p style="margin-left:1em"><span class='note-inline'>(迤[這-言+里]行來。龍宮<span class='corr'>已</span>到。不免上殿奏聞。〔旦扮龍女上〕來者何神。有何表奏。〔眾〕臣等乃浙江潮神為雲棲大師。啟建橋梁。乞停潮信等事。〔合〕)</span></p>
<p>〔僥僥令〕　雲棲蓮社祖。有牒向臣投。為建橋梁停潮候。望吾王定可否。便江臣好展籌。</p>
<p style="margin-left:1em"><span class='note-inline'>(〔龍〕昨普陀大士有旨。龍王早<span class='corr'>已</span>知悉。正着俺來宣示。浙江行潮將領。所有潮信。不得興駕潮頭。暗行消長。暫停三月。潮勢悉依蕭山南岸而行。如違定罪不貸。〔眾〕謹領法旨。〔龍〕就煩二位。宣示眾神便了。〔眾〕曉得〔龍下〕〔合〕呀)</span></p>
<p>〔收江南〕　怎知道普陀護法呵。奉敕旨轉潮頭。自從今大江東去息奔流。諭波臣且休。諭波臣且休。好教他怒濤斂却萬功收。</p>
<p style="margin-left:1em"><span class='note-inline'>(〔伍〕海門將領何在。〔淨丑副老旦扮行潮將上〕〔眾〕)</span></p>
<p>〔園林好〕　歎滄溟洪波巨流。頃刻里桑田一坵。陵谷變從來古有。難可測鬼神謀。難可測鬼神謀。</p>
<p style="margin-left:1em"><span class='note-inline'>(〔眾〕主帥有何將令。〔伍張〕目今那雲棲大師。為建橋梁。普陀護法龍王有旨。<span class='corr'>已</span>後浙江潮信。不得興駕潮頭。暗行消長。暫停三月。潮勢悉依南岸而行。如違定罪不貸。〔眾應介〕〔合〕)</span></p>
<p>〔沽美帶太平令〕　勸人生效法修。勸人生效法修。也須識下場頭。歎旅泊風光不久留雲水外好追求。兒女輩莫擔憂。馬臨崖收韁難救。到江心船難補漏<span class='note-inline'>(俺呵。)</span>羨禪門心投意投。望靈山神遊夢遊。<span class='note-inline'>(呀)</span>到如今消盡俺英雄機彀。<span class='note-inline'>(〔眾先下〕)</span></p>
<p>〔尾聲〕　修行自有諸神佑。不枉了蓮宗領袖。<span class='note-inline'>(歎我輩呵。)</span>水府勞勞甚日休。</p>

<div class="lg regular" style="margin-left:0em;"><div class='lg-row'>〔伍〕普陀護法事非輕　〔張〕水府龍宮奉敕行</div>
<div class='lg-row'>莫道修行非勝事　果然念佛眾神欽</div>
</div></div>
<div class='div-other'><a id='mulu47' />
<p class='h1'>竹窗垂範分第三十八　<span class='note-inline'>(蓮大師上)</span></p><p>〔燕歸梁〕　竹窗閒坐意清涼。歎浮世忙忙。可憐忘却舊家鄉。全不想夢非常。</p>
<p style="margin-left:1em"><span class='note-inline'>(憶昔狂心向外求。雲山幾度謾追遊。自從一得家鄉信。直至如今不出頭。某甲自東昌得箇歇處。至今隨緣。一心念佛。但既<span class='corr'>己</span>自利。尤須利人。豈可坐視迷津。不施舟楫。今日閒暇。不免將彌陀疏鈔。重訂一番。有何不可。)</span></p>
<p>〔梁州序〕　清涼竹院。幽窗寂靜。閒把經文重訂。西歸極樂。迦文苦口叮嚀。<span class='note-inline'>(可歎世人。貪戀紅塵。認苦為樂。茫茫長劫。甘受輪迴。好可憐也。)</span>他只為迷頭認影。背父離家。未有還鄉信。<span class='note-inline'>(因此我佛世尊。說彌陀契經。大開方便。)</span>教他持名歸去也。莫因循。只在當人一念純。瑠璃地纖塵淨。感西尊時刻勤招引。休辜負。至人恩。</p>
<p style="margin-left:1em"><span class='note-inline'>(日前曹魯川。曾有書來。說念佛法門。乃愚夫愚婦所為。何有智人。甘此鄙事。咳。如此魔見。大是可笑。還可憐愍者。)</span></p>
<p>〔前腔〕　他魔心僻見。觀天坐井。怎識歸元捷徑。彌陀悲願。宏通普攝三根。<span class='note-inline'>(普賢菩薩。以十大願王。導歸極樂。韋提夫人。以專心安養。上品往生。其中多少聖賢。難以枚舉。)</span>他洵是華嚴長子。佛母夫人。多少諸賢聖。都歸心安養國。敢相輕。是方便門頭最上乘。瑠璃地。纖塵淨。感西尊時刻勤招引。休辜負。至人恩。</p>
<p style="margin-left:1em"><span class='note-inline'>(〔作檢書介〕這是我戒疏發隱。這是禪關策進。這是我隨筆。這是二筆三筆。皆<span class='corr'>已</span>詳悉。不須再訂。〔小旦扮侍者上〕鐘聲欺鳥語。檀氣壓花香。自家侍者便是。向者大師所選諺謨曲典。眾居士欲刊本流通。今<span class='corr'>已</span>刻就。不免呈上。〔稽首介〕稟大師。諺謨曲典。今<span class='corr'>已</span>刻就在此。〔蓮看介〕到也刻得精楷。〔侍〕啟問大師。何為諺謨。〔蓮〕諺者方言。謨者訓範。古今。市井俚言。頗寓箴規至理。奈世人習焉不察。都輕忽過了。)</span></p>
<p>〔前腔〕　聽閭閻世諦云云。蘊一部規箴古訓。奈提撕覿面。尋常錯過家珍。謾饒有聖經賢傳。錦字瑤篇。怎療得盲聾病。爭如時諺也。入人深。細味閒評最有情。〔合〕瑠璃地。纖塵淨。感西尊時刻勤招引。休辜負。至人恩。</p>
<p style="margin-left:1em"><span class='note-inline'>(〔侍〕諺謨之旨<span class='corr'>已</span>蒙大師闡揚。曲典之名。啟求慈悲開示。〔蓮〕你不知排場戲曲。原是詩雅遺音。爭奈世人。雜以穢褻淫詞。祇供壺觴笑謔。怎知道。那忠孝節義。感慨悲歌。感人最切。况南閻浮提。以音聲作佛事。吾今曲而典之。正是先以欲鈎牽。次令入佛智。方便中之巧施也。〔侍〕大師這箇方便。果然最妙。)</span></p>
<p>〔前腔〕　發清機。天籟佳音。喜節奏。賢愚樂聽。况孝忠節義。古今風化全憑。〔蓮〕切莫隨情逐妄。笑謔壺觴。恣作歡娛柄。陽春白雪句。好怡情。感慨悲歌最動人。〔合〕瑠璃地。纖塵淨。感西尊時刻勤招引。休辜負。至人恩。</p>
<p style="margin-left:1em"><span class='note-inline'>(〔侍〕啟問大師。如今設有排場伎樂。我輩可觀聽否。〔蓮〕假使以出世間正法。化導有情。觀亦何害。〔侍〕為何原故。〔蓮〕若是排場不可觀。則書史亦不可觀矣。書史者。以言載事。排場者。以人顯事。其意同也。〔侍〕[口*賀]。聽大師這般說起來。可見役役浮生。都是一場戲局。若能感悟。即戲成真。若不行持。雖真亦戲。可見真戲融通。本無定法。只在當人迷悟耳。〔蓮〕你也說得極是。這是華嚴無礙境界。汝亦窺見一班。〔侍〕)</span></p>
<p>〔節節高〕　浮生一幻身。莫迷因。真真戲戲原無定。〔蓮〕須歸正。順世情。隨緣應。休教誤入迷魂陣。人身一失難重訂。〔合〕旅泊由來一戲場。散場歸路君須認。〔蓮〕</p>
<p>〔前腔〕　斜陽逝水傾。轉憂深。歸元未有傳燈信。<span class='note-inline'>(〔侍〕大師。不須憂慮。我想有此彌陀疏鈔。則徧界皆燈。薪傳無盡矣。)</span>這是迷途鏡。闇室燈。還家近。渾如良藥消迷性。燈傳大地應無盡。〔合〕惟愿流通正法門。人人盡入蓮華境。〔蓮〕</p>
<p>〔尾聲〕　持名正念須精進。〔侍〕浮世光陰一瞬。<span class='note-inline'>(〔蓮〕普愿有情呵。)</span>淨土同行覲至尊。</p>

<div class="lg regular" style="margin-left:0em;"><div class='lg-row'>竹窗閒坐繹餘功　深念傅燈未普同</div>
<div class='lg-row'>〔侍〕疏鈔發明垂萬古　燈燈相續在蓮宗</div>
</div><p style="margin-left:1em;text-indent:-1em">○以疏鈔當傳燈。此千古慧見。復將真戲互融。破彼小乘法執。全部局面。此一分收完。</p>
</div>
<div class='div-other'><a id='mulu48' />
<p class='h1'>普濟幽魂分第三十九　<span class='note-inline'>(雜扮道人上)</span></p><p style="margin-left:1em"><span class='note-inline'>(旃檀香譪瑞烟橫。寶炬禪燈晝夜明。規約清嚴人世罕。直教海內盡傳名。自家雲棲寺道人便是。自大師開山以來。道俗歸心。宰官護法。如今會下三百餘人。天下叢林。此間第一。日前大師為年荒歲歉。疫氣盛行。啟建水陸道場七晝夜。今晚圓滿。大師自臨法座。濟拔幽魂。着俺鋪設壇場。今料理<span class='corr'>已</span>畢。想此時將臨座也。〔蓮上〕〔老旦副淨扮二僧白文隨上〕〔蓮〕)</span></p>
<p>〔粉蝶兒〕　座聳雲霄。烈寶炬九幽齊照。痛三塗劇苦難熬。拔沉幽。超苦溺。令六道亡魂都到。今日箇津濟也煞甚逍遙。再不受貪嗔癡。冥途業報。</p>
<p>〔睡春風〕　真可歎世間人。衣食苦利名焦把。一箇斷線枯骸戀阿嬌怎曉得一朝夢醒影兒消好苦也。黃泉路隻影蕭蕭舉目無聊。風流豪氣到此際只落得一場悲悼。</p>
<p style="margin-left:1em"><span class='note-inline'>(某甲深悲幽冥苦趣。莫能救拔。為施瑜珈燄口。普濟孤魂。俺只索自臨座者。〔內鼓樂行香畢〕〔上座〕)</span></p>
<p>〔香讚〕</p>
<p style="text-indent:0em" class="lg-abnormal"><div class='lg-row'>香燈寶座列層層。普施瑜珈大法門。召請十方賢聖眾。咸臨此會度幽魂。</div>
</p><p>南無雲來集菩薩摩訶薩。〔三稱〕</p>
<p style="margin-left:1em"><span class='note-inline'>(登瑜珈之座。六度齊修。開濟物之門。三壇等施。法不孤起。仗境方生。道不虛行。隨緣即應。阿難習定事非常。夜見巍巍一鬼王。聲似破車喉似線。面然大士降壇場。唵啞吽。〔三稱〕〔內扮鬼王城隍土地繞場〕〔對法師作禮立介〕〔蓮〕某甲為憐幽冥之苦。薦拔十類孤魂。凡面然所統侯王將相。三教九流。士農工商。佳人才子。併一切水火漂焚。懸梁服毒。九橫孤魂。此夜今時。俱臨法會。〔鬼王復作禮繞場下〕〔二白文同蓮歎介〕)</span></p>
<p>〔歎孤調〕　國士朝官。宰職文臣類。濟世匡時。未遂忠良志。失寵懷憂。罷職身憔悴。去國遊魂。來受甘露味。</p>
<p style="margin-left:1em"><span class='note-inline'>(〔內扮朝官〕〔對法師作禮合掌立〕〔歎完側立介〕)</span></p>
<p>〔前腔〕　武將戎臣。勇奪三軍氣。結隊交鋒。鑼鼓喧天地。北敵南征。殺陷沙場內。為國忘軀。來受甘露味。</p>
<p style="margin-left:1em"><span class='note-inline'>(〔內扮將軍上〕〔如前式立介〕)</span></p>
<p>〔前腔〕　紅粉佳人。生長深閨內。粉面油頭。粧得嬌嬌媚。夢斷羅幃。年少拋夫壻。怨恨幽魂。來受甘露味。</p>
<p style="margin-left:1em"><span class='note-inline'>(〔內扮女人上〕〔如前式立介〕)</span></p>
<p>〔前腔〕　馬踏車傷。王法遭刑輩。鬼擊天誅。自刎懸梁縊。水火漂焚。虎咬蛇傷類。九橫孤魂。來受甘露味。</p>
<p>南無蓮池海會佛菩薩。〔三稱〕</p>
<p style="margin-left:1em"><span class='note-inline'>(〔內隨意扮傷亡上〕〔如前立介〕〔鐘鼓畢〕〔蓮擊案介〕〔眾魂轉身對師合掌立介〕〔蓮〕汝等佛子眾。得至道場中。至心皈三寶。所有罪皆滅。皈依佛。皈依法。皈依僧。皈依佛法僧<span class='corr'>已</span>竟。我今施汝甘露法食。令一切飢虛。悉皆飽滿。唵穆力陵娑婆訶。〔三稱〕〔施法食介〕〔眾魂搶奪下〕〔蓮〕)</span></p>
<p>〔罵王郎犯上小樓〕　慾海翻波業浪高。那泥犂苦痛怎熬。茫茫長夜歲迢迢。罪難消。焰騰騰烈火焚燒。<span class='note-inline'>(可憐那餓鬼呵。)</span>苦飢虛呌號。苦飢虛呌號。怎當他定業難逃。我傷心淚拋。我傷心淚拋。不由人悲心懊惱。頓起我度生懷抱。因此上普濟瑜珈。因此上普濟瑜珈。好教他脫離苦海。頓馭雲軺。兜率宮。安養國。倏爾高超。庶不負大悲心。如來密教。</p>
<p style="margin-left:1em"><span class='note-inline'>(我今入觀。嘿誦真言。助汝往生者。〔觀音領眾魂〕〔走唱介〕)</span></p>
<p>〔僥僥令〕　無邊諸惡造。劇苦肯相饒。今日須臾提掇起。出三塗。上九臯。罪千般一筆銷。</p>
<p style="margin-left:1em"><span class='note-inline'>(〔觀〕〔高立介〕你看大師入慈悲三昧。現滿月威儀。汝諸佛子。可曾見否。〔眾〕我等罪根深重。有眼如盲。不能得見。〔觀〕待我拂開業障。令汝見者。〔拂介〕〔眾〕果然大師好滿月相也。〔眾〕呀。)</span></p>
<p>〔收江南〕　看大師現形滿月呵。殊勝相果高標。光中閃爍現金橋。<span class='note-inline'>(〔觀〕汝等仗此慈航。脫離苦海。好徼幸也。〔眾〕)</span>方知淨土總非遙。〔拜蓮介〕謝吾師道高。謝吾師道高。頓教我慈航普度出波濤。</p>
<p style="margin-left:1em"><span class='note-inline'>(〔蓮出觀介〕揭諦揭諦。波羅揭諦。波羅僧揭諦。菩提薩婆訶。〔擊案介〕汝諸佛子。要知你造罪根本麼。〔眾點頭介〕〔蓮〕罪由汝心起。心空罪亦亡。心罪兩俱空。是名真解脫。〔白文合〕唵嘛呢叭[口*彌]吽。〔十稱〕〔觀音作接引過橋介〕〔過畢〕〔蓮擊案〕〔眾作騰雲昇天〕〔下〕瑜珈功德普濟<span class='corr'>已</span>周。恩沾沙界。和南聖眾。〔擂鼓三通下臺〕〔蓮〕)</span></p>
<p>〔甘露飲帶太平令〕　從自性。識根苗。沉溺苦。悉高超。罪業因緣一筆消。脫桎梏。證逍遙。登雲路。上金橋。覲彌陀同生極樂。證無生發明心要。破無明永除煩惱。<span class='note-inline'>(俺呵。)</span>這其間魔消障消。蓮臺上名標姓標。呀。方顯得施瑜珈。度生微妙。</p>
<p style="margin-left:1em"><span class='note-inline'>(某甲一期<span class='corr'>已</span>畢。諸愿<span class='corr'>已</span>周。明日吾當西歸。早<span class='corr'>已</span>分付。請城中護法。交點遺囑。曾去請否。〔內〕<span class='corr'>已</span>請下了。)</span></p>

<div class="lg regular" style="margin-left:0em;"><div class='lg-row'>八十年來願<span class='corr'>已</span>周　生期報盡豈堪留</div>
<div class='lg-row'>莫將老實門風改　一句彌陀萬事休</div>
</div></div>
<div class='div-other'><a id='mulu49' />
<p class='h1'>頒囑西行分第四十　<span class='note-inline'>(小生扮宋末扮徐巾服上)</span></p><p>〔戀芳春〕　趨命吾師。想付囑雲棲後事。〔徐〕斜陽帶晚忙來至。馳驅怎敢遲遲。</p>
<p style="margin-left:1em"><span class='note-inline'>(〔宋〕自家宋化卿便是。〔徐〕自家徐裕湖便是。〔相見坐介〕〔宋〕昨日大師有命。召我等入山。再頒遺囑。不知有何緊要。不免展視一番。〔共看介〕)</span></p>
<p>〔一封書〕　遺囑再重施。十二位當前居士知。我老病實難支。逝水殘陽頃刻時。恐有將來魔眷等。紊亂僧規未可期。望護持。合力誅。力疾和南伏枕時。</p>
<p style="margin-left:1em"><span class='note-inline'>(〔宋〕我想大師慮事精詳。洵非凡人可及。恐別有遺言分付。不免同到方丈。再候慈示。意下如何。〔徐〕小弟正欲如此。同去便了。欲施檀護力。〔宋〕頻候至人言。〔虛下〕〔蓮上〕)</span></p>
<p>〔步蟾宮〕　枯骸將散西歸去。再囑累傳燈心緒。</p>
<p style="margin-left:1em"><span class='note-inline'>(平時發願往生。今日神歸安養。不違本誓。吾願足矣。但只慮沉溺眾生。無由普濟。因此悲念未酬。轉展放心不下。所有彌陀疏鈔四卷。吾一生心血所寄。以續蓮宗一脈者。必須面囑一番。庶可放心西去也。〔宋上〕竹影搖禪榻。〔徐〕松烟繞藥爐。〔稽首介〕〔宋〕眾等聞師不安。人心惶懼。雲棲後事。大師可再有分付否。〔蓮〕我也別無他慮。所著彌陀疏鈔。實乃淨土慈航。傳燈正脈。當令普利羣生。不可斷絕。在大眾只宜老實念佛。莫換題目便了。〔內鼓樂長幡〕〔外扮彌陀上〕〔宋〕為何此時。異香滿室。〔徐〕呀。為甚此時。天樂盈空。〔蓮〕汝輩不須驚訝。我佛垂慈。來接引也。〔眾〕弟子們為何不見。〔蓮〕汝肯一心。見佛有日。〔蓮拜佛介〕)</span></p>
<p>〔清江引〕　彌陀一句心無倦。無上殊方便。天樂現金身。遂却平生願。勸諸賢。早修行。歸元轉。</p>
<p style="margin-left:1em"><span class='note-inline'>(〔蓮隨佛鼓樂下〕〔內扮如蓮倚桌介〕〔徐宋呌介〕呀。大師竟圓寂了也。〔悲介〕我那大師。)</span></p>
<p>〔孝順歌〕　我心悲悼不自持。何忍飄然長別世。迷津舟楫更誰施。五雲彩散難留住。<span class='note-inline'>(咳。大師。)</span>你願滿竟西歸。慈範何年會。痛吾儕失所依。一度追思。一度裏頻垂淚。</p>
<p style="margin-left:1em"><span class='note-inline'>(〔宋〕我想去歲孝義庵庵主<span class='corr'>已</span>歿。今歲大師又復西行。哲人云亡。可勝歎息。)</span></p>
<p>〔五供養〕　芳規誰繼。他念諄諄囑託雲棲。<span class='note-inline'>(〔徐〕監院之事。大師曾定人否。〔宋〕)</span>說修持須解行。<span class='note-inline'>(〔徐〕若無解行之人。如何處置。〔宋〕)</span>戒次且姑依。〔徐〕吾師仔細。他事周全。超然入微。<span class='note-inline'>(〔宋〕我想彌陀疏鈔。真是迷津寶筏。〔徐〕)</span>傳燈憑疏鈔。大地悉皈依。徧界流通。薪傳無<span class='corr'>已</span>。</p>
<p style="margin-left:1em"><span class='note-inline'>(如今怎麼治喪。〔宋〕大師分付。不許披麻帶白。照常規式。所有衣鉢。盡行作福。〔徐〕咳。我大師真聖人也。〔宋〕眾師齊來。把大師擡入法堂裏去。〔眾擡入介〕)</span></p>

<div class="lg regular" style="margin-left:0em;"><div class='lg-row'>〔宋〕分明古佛暫臨凡　〔徐〕古德芳規未易攀</div>
<div class='lg-row'>〔宋〕若問吾師真實處　〔徐〕前三三與後三三</div>
</div></div>
<div class='div-other'><a id='mulu50' />
<p class='h1'>彌陀接引分第四十一</p><p style="margin-left:1em"><span class='note-inline'>(〔旦小旦持長幡〕〔彌陀同蓮上〕〔內鼓樂佛繞場作接引勢〕〔佛〕)</span></p>
<p>〔北端正好〕　入娑婆勤接引。是當年俺大願圓成。彈指間安養看看近。寶地琉璃淨。〔蓮〕</p>
<p>〔滾繡毬〕　看清奇眾鳥飛。琳瑯天樂鳴。舞天花。旋空成陣。踏瓊瑤步步無塵。看輝煌五色蓮。玲瓏七寶林。一層層把金階登盡。<span class='note-inline'>(〔內先細樂〕〔次〕〔清江〕娑婆眾苦誰〔舉樂音和詠〕〔引〕　人曉。輪轉何時了。煎熬釜內魚。况復籠中鳥。勸世人。早回心。歸去好。〔又〕西方極樂誰人曉。永斷諸煩惱。高超非想天。況復蓬萊島。勸世人。早回心。歸去好。〔又作細樂介〕〔蓮〕此歌。係弟子翠竹山房所詠。為何流傳淨土。〔佛〕善男子。你知道因該果海。果徹因源。你那裏歌詠勸揚。俺這裏宣流接引。正如空谷傳聲。湘江映月。不隔一線。〔蓮〕聽如來金口所宣。頓得無生法忍。入不動地。〔合〕)</span>止聽得樹林中妙法宣音。金風拂體披襟爽。法化宣流入耳清。永證無生。</p>
<p style="margin-left:1em"><span class='note-inline'>(〔蓮〕〔念佛作禮介〕〔佛〕善男子。你看眾菩薩俱來迎也。)</span></p>
<p>〔倘秀才〕　眾菩薩從來清淨。諸佛子無邊苦行。這的是福德因緣報所生。料此中無別客。都是些大士與聲聞。享無窮壽命。</p>
<p style="margin-left:1em"><span class='note-inline'>(善男子。若人生此土。永除煩惱。即得無生法忍。皆得不退轉于三藐三菩提也。)</span></p>
<p>〔滾繡毬〕　須識得煩惱從今斷。無明永不生。還最初本來清淨。<span class='note-inline'>(那世間眾生呵)</span>。都執着幻相根塵。狂將妄想施。隨塵造業因。累生兒墮貪嗔癡穽。怎出得苦海迷津。<span class='note-inline'>(今日呵)</span>。正是一念功成提掇起。千生萬劫不沉淪。出類超羣。</p>
<p style="margin-left:1em"><span class='note-inline'>(〔佛〕善男子。你須知那釋迦如來之恩。便粉骨碎身。也難報答。)</span></p>
<p>〔倘秀才〕　最難報迦文重恩。大悲腸度汝迷情。五濁淒涼不忍聞。他苦口頻申勸。是隨方療病根。<span class='note-inline'>(那前面就是寶所了。〔接〕〔蓮手介〕)</span>我與你同入那寶所安身。</p>
<p style="margin-left:1em"><span class='note-inline'>(〔內照前鼓樂接引下〕)</span></p>
</div>
<div class='div-other'><a id='mulu51' />
<p class='h1'>同生安養分第四十二　<span class='note-inline'>(副淨扮遠公永明俱袈裟六人齊上)</span></p><p>〔破陣子〕〔遠〕久<span class='corr'>已</span>還元觀自在。〔永〕名標安養金臺。<span class='note-inline'>(〔劉高〕)</span>最喜逍遙無一事。<span class='note-inline'>(〔妹湯〕)</span>無寒無暑亦無灾。〔合〕心花處處開。</p>
<p style="margin-left:1em"><span class='note-inline'>(〔遠〕自家廬山遠公便是〔生〕自家永明禪師便是。〔外〕自家劉遺民便是。〔淨〕自家高麗王便是。〔旦〕自家王小妹便是。〔小旦〕自家孝義庵袾錦便是。〔眾念佛相見圓禮介〕〔遠〕今日雲棲大師。傳燈愿滿。蒙如來接引。怎還不見到來。〔蓮上〕〔長幡引上〕)</span></p>
<p>〔下算子〕　累劫漫勞形。今日渾無礙。可喜心珠處處圓。包攝虛空界。</p>
<p style="margin-left:1em"><span class='note-inline'>(〔眾〕〔合掌念佛相見介〕〔永〕雲棲善友。你記得五百年前受囑事麼。〔蓮〕三際了然。無復障礙。正是現前一會皆師友。都是當年發願人。)</span></p>
<p>〔玉芙蓉〕　從今識本懷。累劫迷貪愛。感吾師接引塵埃。西歸<span class='corr'>已</span>入無生派。徹體逍遙實快哉。〔合〕超三界。復圓明本來。總十方三際。唯是一心該。〔眾〕</p>
<p>〔前腔〕　羣迷逐妄乖。未了無明債。被根塵哄誘安排。彌陀一句超千界。世上誰人肯信哉。〔合〕無成壞。復圓明本來。總十方三際。唯是一心該。</p>
<p style="margin-left:1em"><span class='note-inline'>(〔老旦扮觀音大士賫敕上〕)</span></p>
<p>〔人月圓〕　佛敕一函來寶所。現前共證圓通。</p>
<p style="margin-left:1em"><span class='note-inline'>(佛旨到。合掌胡跪。恭聽宣讀。敕日。參禪見性。乃諸聖最上之一乘。念佛往生。係我佛權中之實諦。殊途同歸。別無二法。兹有匡廬上人。首闢蓮宗。六時行道。永明大士。兼修禪土。萬行莊嚴。雲棲善來。宏通念佛。普攝三根。自利利他。廣修六度。俱于紫金萬寶臺上。上品上生。其蓮社中劉遺民等。一十八人。併高麗王。王小妹。孝義庵袾錦。各得念佛三昧。着千金花銀臺。中品上生。所有剃度師長。即生兜率天宮。其本生七世父母。併九族人等。俱生忉利天宮。然後不違本誓。回入娑婆。廣度有情。同成正覺。欽哉謝恩。〔眾叩首〕〔念南無無量壽佛介〕〔眾禮大士〕〔大士授記介〕恭喜諸大士。不易到此地。願獲我圓通。得。無量三昧。〔眾謝〕〔觀下〕)</span></p>
<p>〔皂角兒〕　累生來三塗遭報。喜今日萬緣齊了。論本來諸法皆空。踏實地雙雨寂照。智無師。心無得。身無相。法無妙。煞甚逍遙。虛靈一竅。聖凡兼掃。這段風光。有誰知道。</p>
<p>〔大環着〕　痛閻浮壽少。儘奔波名利徒自勞。歎南柯夢短天易曉。童顏容易老。休誇年少。莫華堂留戀羣歡笑。權傾富豪。無邊罪業般般造。怎知暗裡無常。不擇晨昏。頃刻勾符到。當知苦海茫茫。及早須修道。莫待埋荒草。</p>
<p>〔金錢花〕　極樂往生福報。福報。古往今來多少。多少。勸君念佛莫辭勞。作功德。種靈苗。出火宅。甚逍遙。</p>
<p>〔尾聲〕　從來善惡非無報。莫待閻君出票。<span class='note-inline'>(普勸諸賢呵。)</span>在念佛灘頭着一篙。</p>

<div class="lg regular" style="margin-left:0em;"><div class='lg-row'>三祖因緣事事真　一番拈出一番新</div>
<div class='lg-row'>當場幻相皆真相　入耳歌音即法音</div>
<div class='lg-row'>一莖草丈六身　切莫隨流認戲文</div>
<div class='lg-row'>若能珍重回頭去　便是蓮宗會裡人</div>
</div><p style="margin-left:2em" class="lg-abnormal"><div class='lg-row'>愿以此功德。普及于一切。上報四重恩。下濟三塗苦。若有見聞者。悉發菩提心。盡此一報身。同登極樂國。</div>
</p><p style="margin-left:2em" class="lg-abnormal"><div class='lg-row'>十方三世一切佛。諸尊菩薩摩訶薩。摩訶般若波羅蜜。</div>
</p></div>
<div class='div-other'><a id='mulu52' />
<p class='h1'>總評</p><p style="margin-left:2em">趙龍之殺。以積惡滅倫所致。非為首舉殺也。至死猶不知罪。誣告反坐。其苦自招。宜哉。世人所畏惟閻王。而閻王頂禮。惟是莊嚴淨土之永明。則人豈可不勇猛回頭。一心念佛。求生西方乎。○許自新見地獄之苦。一回陽間。即發出世大心。乃云。我決意要了明生死大事。即便棄家。如此鐵漢。世所希有。○道傳海外分。不獨高麗王棄位出家。即行人官亦非凡品。所為善人俱會一處也。○許公一受遺囑。即便立化。當是精進勇猛心所致。洵非諸人可及。○大勢至菩薩。是念佛領袖。其中言語。皆結上起下。要緊的接脈。切勿視為緩局。○一切佛祖出家。各有時節因緣。今烹茶碗裂。是時節<span class='corr'>已</span>到。就機觸發耳。○七筆勾。是大師親作。勾却遂此出塵。今特拈出。以見祖師心腸。早<span class='corr'>已</span>打掃乾淨。○搜山分中。從虎發諢。五種人該吃。是諢中發勸。怕老婆也該吃。又是勸中發科。至于父母也不孝了等語。又是科中發勸。我見你跪在土地娘娘面前。又是勸中發諢。下場正如陽羨書生。幻不可測。觀者莫作等閒看過。○東昌發悟分。是一則實案公據。其中魔佛互混。非到家人不能知得。○大師病于自下。其事杭人皆知之。若不拈出。反失真蹟。雖欲隱惡。不可得也。○大師因緣。却從祈雨而起。可見龍天推出。與強出頭者。大是不同。○朱橋之建。太守啟請每人施銀八分。每椿大悲一呪。皆是實事。至于潮神請旨。普陀護法。俱是真理。何也憨山云。錢王以萬弩射之而不却。吾師以念佛呪之而息波。噫。異哉。大師以大悲故。發愿普濟。救拔幽魂。故座上現滿月之相。以致大士稽首。與今之逐蠅頭而了故事者。天淵隔矣。何得以瑜珈鄙之。○再頒遺囑。是大師條理精密處。○彌陀接引。是大師不違本愿處。此分內。言言警發。極醒人意。○同生極樂。切勿視為奇特。人人可生。只在一心不亂。</p>
</div>
<p class='juan'>異方便淨土傳燈歸元鏡三祖實錄卷之下終</p>
<div class='div-other'><a id='mulu53' />
<p class='h1'>戲劇融通</p><p>嘗聞祖師有聞舉輓歌而悟道者。有聞乞人行歌而悟道者。豈戲劇不足以悟道乎。吾以為戲劇即道。第世人習焉而不覺耳。即今思之。父母妻子親朋眷屬。豈不是同夥戲人。富貴功名即是粧點的服色。田園屋宇。即是搬演的戲場。至于榮枯得失。聚散存亡。即是一場中悲歡離合。其中凶頑善類。君子小人。互相酬酢。即是一班生旦淨丑。纔離母腹。即是開場之期。葢棺事定。便是散場之局。然則閻浮世界有一而非戲乎。猶未也。進而思乎其人。彼一人之身也。倏而男。倏而女。倏貴倏賤。倏文倏武。倏老倏幼。倏生倏死。倏人倏畜。變幻不常。苦樂莫定。較與苦海眾生。輪迴六道。改頭易面。隨類受形者。寧有異乎。夫眾生因迷逐妄。隨業受報。枉淪苦趣。無有真實。然則生死果報。無始至今。宛同一戲耳。又何疑于世劇也乎。猶未也。更進而求乎其道。彼諸人。苟一當場。笑也而無喜心。啼也而無悲心。惱怒也而無煩惱之念。求乞也而無貪得之懷。男女交歡。而從無癡淫之想。打罵也而不嗔。殺戮也而不恨。極意拈弄。於自<span class='corr'>己</span>主人。安然不動。鑼鼓一歇。便現本地風光。瀟灑天然。具大解脫風味。較與祖師之隨機應務菩薩之隨類度生者。又何以異乎。嗟嗟。戲場中日說妙法。而世人不知。止供壺觴笑謔。彼戲人日轉法輪。而自又不知。僅作餬口生涯。夫世人藉戲人以醒迷。而戲人復迷於所迷。是以迷人而復迷迷人也。茫茫長劫。無有出期。悲夫。</p>
</div>
<div class='div-other'><a id='mulu54' />
<p class='h1'>問答因緣</p><p>問。師何發心。搆茲實錄。</p>
<p>答。從悲心所搆。一切有情。皆當成佛。因迷五欲。貪戀執着。流落他鄉。輪轉受苦。今就他聲色欲中。引其信受。正使就路還家。極為省便。憫一切故。</p>
<p><span class='corr'></span>問。歸元鏡何門所攝。</p>
<p>答。淨土門攝。以淨土中水鳥林木。皆演法音故。</p>
<p>問。內中所屬何義。</p>
<p>答。是權巧化導。屬乎方便。又係大乘了義。不類二乘有漏。以念佛必成佛故。放生具大悲心故。</p>
<p><span class='corr'></span>問。歸元鏡。畢竟名戲。何成祖錄。</p>
<p>答。妙理圓通。切莫擔板。若滯境守愚。亡失方便。終落二乘外道。所以祖師云。盡十方界。是一戲場。諸佛出世。皆同影現。總明無一實法與人。皆是黃葉止啼。權巧方便。遊戲三昧。如寒山拾得。布袋蜆子諸聖。皆截斷聖賢藤索。掀翻佛祖家私。打破虀瓮。別開生面。是以機用方便。而遊戲者。至於普門大士。或現男女僧尼。或現宰官妃后。或現餓鬼修羅。或現畜生地獄。隨類度生。不拘繩尺。是以大悲方便而遊戲者。種種方便。窮劫難述。故須識祖師機用。具普門手眼。方知歸元鏡消息。汝輩當求法慧二眼。高枕虛空。正好看大地眾生演雜劇也。</p>
<p><span class='corr'></span>問。歸元祖鋒。是虛是實。</p>
<p>答。非虛非實。何以故若詮體則纖塵不立。故非實。詮用則萬法森羅故非虛今歸元鏡者或顯理。或顯事。或事理互融。或真妄兩顯。雙收無礙。不離體用。故云。非虛非實。</p>
<p><span class='corr'></span>問。用何三昧。得成歸元妙義。</p>
<p>答。有五種因緣。和合成就。一佛法。二世諦。三文字。四音律。五通俗。缺一則不可。何以故。缺佛法。則不成祖錄。缺世諦。則究成杜撰。缺文字。則語言乖舛。缺音律。則聲調不和。缺通俗。則流通不遠。故必須五緣和合。成此方便。</p>
<p><span class='corr'></span>問。歸元鏡具幾許功德。</p>
<p>答。其功德不可思議。譬人以大千七寶。持用布施。所得功德。不及萬一。何以故。世財布施。屬有漏因。念佛往生證無漏果。故若論權巧宏法。方便利生。即緣覺聲聞。亦當避地三舍。</p>
<p><span class='corr'></span>問。能演之人。與所演之處。果能生福否。</p>
<p>答。福利甚大。所演之地。即成道場。能演之人。究竟成佛。何以故。以如來威神。三祖願力。故又能存者獲長壽。增智慧。釋病苦故。亡者拔業障。出三塗。獲往生故。</p>
<p><span class='corr'></span>問。歸元鏡。有發心信受者。蒙幾許利益。</p>
<p>答。發心皈向。根器不同。約其因地。略有五種。一者。初地見聞。感動慈念。隨即戒殺者。得歸元鏡之毛。二者。見聞發心。歡喜生信。隨即持齋。放諸生命者。得歸元鏡之皮。三者。淨心隨喜。生難遭想。深信因果。朝夕念佛者。得歸元鏡之肉。四者。深心淨信。脫離世緣。厭娑婆苦。一心念佛。求生西方者。得歸元鏡之骨。五者。見無所見。聞無所聞。契自性彌陀。了唯心淨土。一脚踢開三祖燈光。一槌擊碎歸元鏡影。竿木隨身。逢場作戲。拖泥帶水。方便提攜。遊戲中現寶王剎。微塵內轉大法輪。若此者。得歸元鏡之髓。葢惟得髓。方稱歸元之本懷耳。噫。微斯人。吾誰與歸。</p>
</div>
<div class='div-other'><a id='mulu55' />
<p class='h1'>客問決疑</p><p>有客問於懶翁曰。師所作歸元鏡。誠足以悅目警心。然諸善士。每每竊議。以為大乘教典。曠代祖師。編入戲劇。暢演高歌。酒肆淫坊。壺觴笑謔。褻聖謾賢莫此為甚。子亦惑之。敢請果爾否耶。翁曰然。誠有是言也。然此輩初心起信。法執未融。但知奉佛。不知報恩。固守常法。不識方便。無怪其疑且毀也。而孰知宏法利生。正所以報佛恩。故巧設方便。正所以宏法利生。今拈為排場者。正借彼幻人。顯諸實法。投其所好引彼見聞。使其發心念佛。求生淨土耳。如華嚴經云。先以欲鈎牽。次令入佛智。正謂此也。故云歸元無二路。方便有多門。客曰。其如不信者多。而歸向者少。奈何。翁曰。三藏十二部。皆金口所宣。人人能奉持否。法華會中。尚有五千退席。安得使人人歸信。但于不信眾生。植其因。投其種耳。何以故。不信之人。大都耽于聲色名利。豪縱淫騁。流連一生。佛法名字。沒世不聞。三寶之地。足跡不至。亦不知孰為彌陀。孰為淨土。沉沒苦海。大可悲憐。故此實錄者。正富貴場中之荻渡耳。假此方便。誘其見聞。一歷耳根。永為道種。正如彌陀疏鈔云。或信或疑。或讚或毀。知有彼佛。便成善根。多劫多生。俱蒙解脫。今歸元鏡者。亦復如是。但使見聞者。知有彌陀可念。有淨土可生。無論信謗。<span class='corr'>已</span>投種于土。雨露所滋。多劫多生。必蒙解脫。但不聞不知。則不成種。嗟乎。闡揚淨土。十方聖賢。歡喜無量。即三祖復起。亦必歡喜無量。肯嫌為褻慢耶。况佛法徧一切處。斷不遺千戲場。菩薩度一切人。決不揀於淨穢。此不嫌褻慢之明徵也。其以為褻慢者。皆常人二乘之見。自心疑懼耳。於佛祖何有。噫嘻。設使有褻慢之罪。子當其辜。使人人念彌陀而生樂土。子雖入地獄。亦歡喜無量矣。何懼之有。善男子。莫生疑惑。如永嘉云。若以妄語誑眾生。誓招拔舌塵沙劫。子亦如是。若以邪法邪心誑惑世者。亦墮拔舌泥犂。如不爾者。願如來加被。仗佛威神。當令世世流通。見者聞者。皆覲彌陀。讚者毀者。悉生安養。客乃大悟。稽顙而作偈曰。</p>

<div class="lg regular" style="margin-left:0em;"><div class='lg-row'>我初疑為劇　不識為方便　佛見與戲見　交搆于胸中</div>
<div class='lg-row'>罪業宛然生　都從自心起　今聞師所說　如夢方始覺</div>
<div class='lg-row'>世出世間事　皆同戲幻等　但取救脫人　即成無上法</div>
<div class='lg-row'>譬如醫病人　但取能愈病　遲速不同倫　不問藥貴賤</div>
<div class='lg-row'>歸元亦如是　借幻而逗機　但植淨土因　何有法非法</div>
<div class='lg-row'>我今深奉持　讚歎莫能盡</div>
</div><p>客踴躍歡喜作禮而去</p>
</div>
<div class='div-other'><a id='mulu56' />
<div class='div-other'><a id='mulu57' />
<p class='h2'>淨土傳燈歸元鏡跋</p><p>諸法三昧。其名甚眾。功高易進。念佛為先。故世尊圓機授道。直指西方。葢淨土一門。豎超三界。橫截五道。一得往生。不受後有。直臻無上菩提也。盡大藏中。八萬四千法門。無如此簡要直捷。奈密織癡網。淺智之刃莫揮。故佛見是利。眾生若盲。良可痛悼。洎蓮宗諸祖。現身說法。生彼者無量無數。而廬山。永明。雲棲三老。其最著者也。吾師不避疑謗。設異方便。搜三祖傳記。演為實錄。一時遠近見聞。翕然傾動。真如時雨愽潤。大地諸人佛。性。悉得發生。可謂擲出龍宮之寶。徧給羣生。匪宿緣之有幸。豈得遇于斯因。但當諦信。無恣口業。間有喜談理性。厭聞事相。豈知真心圓裏太虛。一切依正報相。皆吾心現量所具。若真理性洞明。當知事外無理。相外無性。苟諸緣放下。一念萬年。本性彌陀。復何遠哉。或以真實妙諦。不應開此如幻法門經云。但有言說。俱成戲論。一切幻相。悉皆空寂。身從無相中受生。猶如幻出諸形像。假音聲作佛事。正是以幻覺幻。凡諸游戲神通。總成一行三昧。從此發真歸元。不為幻相所惑。即是觀第一義。就令下根見解。一句染神。早植淨因。甚或謗誹。一落識田。<span class='corr'>已</span>含智種。矧茲五濁惡世。四面火焚。惟佛一人。力能救援。三根普攝。妙難思議。故群經森列。偏讚西方。用宜深信。生大歡喜。佛說難信之法。洵能篤信勿疑。是人甚希。有過于優曇華。今我心大師。悲劫濁之方殷。傷邪見之<span class='corr'>剌</span>謬。將醍醐上味。侑以清歌。如甘露灌頂。徹骨清涼。論事相。則懺六根。雪三業。究宗旨。則空萬法。了一心。聲聲演出無生忍。句句全談理事足。俾見聞隨喜。盡忻寶所。一切有情。偕臻壽域。其報佛恩。說如是法。名真實慈。正是法音直指歸元路。慧鏡高懸照古今。</p>

<div class="lg regular" style="margin-left:0em;"><div class='lg-row'>見聞諸仁者　畢發菩提心</div>
<div class='lg-row'>盡度一切眾　咸入蓮華藏</div>
</div></div>
<div class='div-other'><a id='mulu58' /><p>右淨土傳燈歸元鏡三祖實錄二卷智達上人手撰雲栖寺舊有刊本庚辛之亂板燬於兵住持宏憙屢欲復刊而未果今歲二月初九日為憙公六旬冥慶於是其徒隱權取舊本重刊印行於世以為記念憶丁酉季春偕連冲叔羅榘臣二君同遊雲栖宿寺中午夜雨後月色如晝萬境寂然余與榘臣詣憙師丈室參證禪理榘臣之言曰八識種子人所同具如上智者不待轉勸自依正道然亦僅矣吾觀由一鄉一村而積為縣縣積而為府為省為國愚昧之徒十百於上哲毘盧花藏經文將及萬卷微論讀之不能徧窮鄉僻壤田夫村婦縱日誦祕文精深莫究惜未有寓勸導於至淺之言借音樂為醒迷之具使人人均皈向於淨土邪見不生善念咸足不必密語祕偈而啟其信心同登彼岸為羣生之渡迷航亦愚民之大願海也憙師因出以此書示余二人明日天復微雨遂別去今十四年矣日月如駛冲叔之墓久有宿草榘臣撰華嚴指迷十卷淨土覺迷一卷雖已成書遠在滬上未得取而一讀今隱公攜新刊此書見示按譜安歌梨園之箏笛無異鷲宮之晨鐘暮鼓也梵門之曲本實即如來之金科寶訓也佛門多一皈依之人即世境少一造惡之人隱公重刊是書之心即憙師勸人向道之心亦即蓮池大師普度眾生之心<span class='note-inline'>(誠)</span>幼讀彌陀疏鈔即有志淨土牽於世事沈溺物欲莫能專參禪理倘得能仰邀佛力得以炳<span class='corr'>燭</span>之年專修白業普勸同人俾斯世羣迷咸登正覺以繼憙師之志一息尚存願與隱公交相勉也</p>
<p>宣統二年三月朔日錢塘丁立誠謹跋</p>
</div></div>
</div><!-- end of div[@id='body'] -->
</body></html>