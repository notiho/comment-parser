<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>重修曹溪通志</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<div class='other'><a id='mulu446' />
<p class='juan'>曹溪通志卷第八</p><p class="byline">曲江譚奇哲　曲江吳中龍　樂昌羅袞　陳金閶　仝較</p><p class="byline">曲江劉學禮修五重鐫</p>
<div class='div-other'><a id='mulu447' />
<p class='h2'>詩</p>
<div class='div-other'><a id='mulu448' />
<p class='h3'>清</p>
<div class='div-other'><a id='mulu449' />
<p class='h4'>春日雨中至南華瞻禮六祖因拜　憨大師塔院賦紀八章</p><p class="head5">其一<p class="byline">龔鼎孳<span class='note-inline'>(合肥人　左都御史)</span></p></p>
<p style="margin-left:2em" class="lg-abnormal"><div class='lg-row'>浩刼西來願春泥屐肻封法雲懸一水香雨散諸峰沙細青林磴天空午壑鐘蒼蒼初地迥花葉啟南宗</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>老石蟠榕大修篁拔地陰到山羣籟息過雨翠微深遲暮悲塵事兵戈長道心風幡珠塔外真有妙香尋</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>依舊盧居士千春過刼灰夙因明智藥大事到黃梅獸綱香雲護鼉宮毒霧迴派留衣鉢遠龍象未須哀</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>墜石懸腰後飛泉卓錫前了知心不住安用跡頻傳練慧因多難開天小四禪經行祇樹遍粥皷靜花烟</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>再闢幽溪霧延緣石棧分入門叢桂長擊磬祖堂聞臘淨層臺䨮龕移五老雲當時擔骨血瘴嶺學從軍</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'>誰信溪山老陰關廟社憂禍機緣羽翼年譜自春秋出世心偏熱支傾死未休人天紛涕淚空指法幢流</div>
</p><p class="head5">其七</p>
<p style="margin-left:2em" class="lg-abnormal"><div class='lg-row'>屠肆天風掃金繩海色明四山浮坐具千指束躬耕茶筍春堘賤征徭累代輕鬘雲珠玦繞不改梵宮清</div>
</p><p class="head5">其八</p>
<p style="margin-left:2em" class="lg-abnormal"><div class='lg-row'>好事岷峨客桄榔復此庵風波增慧業親串共烟嵐代易松千尺人歸月一潭平生詩酒污今日洗瞿曇</div>
</p></div>
<div class='div-other'><a id='mulu450' />
<p class='h4'>次韻和　龔孝升總憲禮六祖并拜　憨大師八章</p><p class="byline">周日燦<span class='note-inline'>(即墨人　南韶兵憲)</span></p><p style="margin-left:2em" class="lg-abnormal"><div class='lg-row'>地迥空諸界天圍敞四封泉鳴深淺澗雲駛往來峰法相留遺蛻經聲起梵鐘雖云開五葉到此總歸宗</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>古道通修徑松杉護翠陰緣隨千嶂合義與白雲深觸現有縫塔瀾翻無住心剎那諸相盡應不費追尋</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>刼火分飛後靈根自不灰種深羅漢果味熟聖僧梅想絕空千偈神行笑萬迴迷津依寶筏淪溺不須哀</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>慧業文人事誰當作佛前真空原不着勝事偶然傳象嶺應開祖龍潭欲定禪朅來無聚散暮靄與雲烟</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>曹溪重出世性諦本無分衣閟心光滿燈傳夙義聞携來廬阜瀑看盡海東雲猛力承當處羣魔欲掃軍</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'>何事禪棲客猶擔世外憂觀空如止月肅氣欲橫秋說法追迦葉談詩陋惠休一燈龕影寂法雨向東流</div>
</p><p class="head5">其七</p>
<p style="margin-left:2em" class="lg-abnormal"><div class='lg-row'>本是因緣地從前指授明溪香通鼻觀土衍足躬耕物產年華換僧寮去住輕夜深鈴鐸接夢覺有餘清</div>
</p><p class="head5">其八</p>
<p style="margin-left:2em" class="lg-abnormal"><div class='lg-row'>由旬琳宇迥何異一枮菴蹟勝山藏寺林深樹布嵐猿聲依古洞月影散空潭道駕欣相附拈花優鉢曇</div>
</p></div>
<div class='div-other'><a id='mulu451' />
<p class='h4'>和前韻八首</p><p class="byline">張瑋<span class='note-inline'>(濟寧人　韶總鎮)</span></p><p style="margin-left:2em" class="lg-abnormal"><div class='lg-row'>返照其何已香臺紫霧封一心澄碧水千佛現青峰有字深秋葉無言子夜鐘春來花更馥了了裕真宗</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>已看蒼松古還依翠竹陰雲慵啼鳥變雨亂落花深我憶轆轤刼誰知自在心圓空如脉望何事異香尋</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>一性無南北貞元候管灰安心非授棗撲鼻是聞梅七覺春雲曉三摩秋月迴無事思法界佛現莫啼哀</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>四十九年後依然一畫前我心無所住佛意不容傳大道寧辭難思貞豈泥禪不留衣鉢在滿月玉生烟</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>藏歸正法眼圓陀豈支分密諦能師印幽香憨老聞情孤匡頂月笑盪祝融雲移錫來茲地微言解六軍</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'>細閱南華志隱關世代憂溪山長不老剎宇幾經秋不耐三身着寧甘四刼休蓮香修淨業永夜月華流</div>
</p><p class="head5">其七</p>
<p style="margin-left:2em" class="lg-abnormal"><div class='lg-row'>憶昔勞山案猶懸海月明玄猿無果獻白犢有田耕住錫蓮華皎尋香梅瓣輕我來守此土長護曉風清</div>
</p><p class="head5">其八</p>
<p style="margin-left:2em" class="lg-abnormal"><div class='lg-row'>莫隨雙不借穿雲過此菴禪心留逝影頂眼浴晴嵐猿嘯烟霏岸龍眠月印潭歸根無一字花發盡優曇</div>
</p></div>
<div class='div-other'><a id='mulu452' />
<p class='h4'>和前韻八首</p><p class="byline">錢朝鼎<span class='note-inline'>(常熟人　學憲)</span></p><p style="margin-left:2em" class="lg-abnormal"><div class='lg-row'>千年禪悅地嶺翠萬重封泉響空山梵燈明後夜峰歸雲時下鶴遠寺互聞鐘一靜了羣動拈花諦正宗</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>溪流雲樹色寺壓曉峰陰法象依巗險神龍臥鉢深金繩開淨覺潭鏡瀉禪心欲問西來意山空任爾尋</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>法壇隨念淨歷刼自無灰鷲宇求衣具天花散嶺梅晴虹屬地繞香篆指溪迴去住師知處當年釋涕哀</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>差知身是患稽首法雲前累有吾儒病真空大道傳風清朝遠唄月白夜當禪翹首西林外春耕遍野烟</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>翠積蒼嵐合溪延野寺分囹圄開日月氷雪淨知聞義老蠻鄉戍緣深嶺嶠雲八龕<span class='corr'>已</span>廿載示現夢將軍</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'><span class='corr'>已</span>接曹溪乳寧煩佛種憂幻身堪累代香火自千秋讒口生尤烈君恩死不休他年經戍處今日法曇流</div>
</p><p class="head5">其七</p>
<p style="margin-left:2em" class="lg-abnormal"><div class='lg-row'>野燒新畬盡疎林佛火明經行隨水碓禪定足雲耕快晤朝飱懶晴游蠟屐輕西廊一宿覺萬慮洗孤清</div>
</p><p class="head5">其八</p>
<p style="margin-left:2em" class="lg-abnormal"><div class='lg-row'>不學維摩病空花寄一菴頹心甘竹墅幽夢與烟嵐雲影旛流塔鐘聲月映潭平生魯叟供今日祀瞿曇</div>
</p></div>
<div class='div-other'><a id='mulu453' />
<p class='h4'>奉和前韻</p><p class="byline">曾弘<span class='note-inline'>(中州人　惠潮道)</span></p><p style="margin-left:2em" class="lg-abnormal"><div class='lg-row'>杖履來初地前山雲半封夫空摩獨鳥日霽現奇峰梵靜龍歸鉢更闌鶴唳鐘何須分五葉惟願了三宗</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>石險林俱古溪幽雲亦陰登臨誰有得耳目一何深已覺從前夢應知不住心悠悠千載內此意幾人尋</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>但聽鐘磬響往事付寒灰名利看新笋風霜對老梅林邊黃鳥度峰頂白雲迴荒土誰家塜徒令生者哀</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>成佛生天事何分後與前法幢隨地建祖骨至今傳欲了三乘義惟求一指禪空山諸慮歇香渺不聞烟</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>地偏芳草合霧捲眾山分塵淨能生照心空若有聞坐移千樹影看斷半峰雲焉用伏魔杵能降百萬軍</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'>百年能有幾徒抱<span class='corr'>杞</span>人憂山靜渾如古人閒澹似秋半龕呼欲出一塔事全休暮鳥爭投樹歸雲處處流</div>
</p><p class="head5">其七</p>
<p style="margin-left:2em" class="lg-abnormal"><div class='lg-row'>虛堂孤磬發古佛一燈明芳樹流鶯選春田釋子耕緣深婚嫁累悟徹死生輕所以憨山老其名命曰清</div>
</p><p class="head5">其八</p>
<p style="margin-left:2em" class="lg-abnormal"><div class='lg-row'>疑信三生石升沉一小菴漁罾常集渚樵斧半侵嵐月影篩疎竹山形倒碧潭追陪言笑久舌上現優曇</div>
</p></div>
<div class='div-other'><a id='mulu454' />
<p class='h4'>遊南華寺不果紀事八首</p><p class="byline">曹溶<span class='note-inline'>(嘉興人　布政)</span></p><p style="margin-left:2em" class="lg-abnormal"><div class='lg-row'>昨過安流駛風檣捲浪花今來折篙懼竹纜澁浮沙濟勝乖神助看山減鬢華夕陽茅屋好秋興冷茶瓜</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>江海應相待乾坤喜獨歸酒中思淨社世外拂塵衣象皷容聽法珠幡對掩扉少時求馬意到此失翻飛</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>洑溜爭孤鶩攢山過萬重遊人疲應接僧飯約從容路僻宜香雨松涼出暮鐘微言娛老外親許見南宗</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>破浪乘風易停車買策難百夫爭出險斜日正浮巒借鉢餐沙飯聞經得古壇名山休自棄洒墨向迴瀾</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>越疆多變後佛火漸衰年古院存兵窟春風洗瘴天鏡塵深嶂少獵網夜燈圓大法原無擇安心旅泊前</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'>卜地徵深鑒曾聞物產羅茗花僧自種斤竹虎常過溪碓齋厨近刀耕講殿多時無支許軰寂歷竟如何</div>
</p><p class="head5">其七<span class='note-inline'>(芝麓以二月入山留詩寺中)</span></p>
<p style="margin-left:2em" class="lg-abnormal"><div class='lg-row'>陸賈南來日深沾地主情虬松淹使節鶴氅到山城入饌寒菘美迎車怖鴿輕狂吟真憶汝剝蘚更題名</div>
</p><p class="head5">其八<span class='note-inline'>(旅菴近卜居山中)</span></p>
<p style="margin-left:2em" class="lg-abnormal"><div class='lg-row'>洛下彈[寇-(敲-高)+(利-禾)]客忘機此結廬時為居士服身作古人書萬事還山急扁舟訪舊初壯心隨逝水商畧奉清虛</div>
</p></div>
<div class='div-other'><a id='mulu455' />
<p class='h4'>曹溪八韻<span class='note-inline'>(有引)</span></p><p class="byline">陸世楷<span class='note-inline'>(平湖人　南雄太守)</span></p><p style="margin-left:0em;text-indent:2em">南華為粵東第一道塲丁酉歲余再過韶陽俱以冗次未及瞻禮偶曾旅菴憲副持龔大中丞紀遊八章索和勉次前韻用誌景仰之思非強作臥遊語也</p>
<p style="margin-left:2em" class="lg-abnormal"><div class='lg-row'>宿身無淨業螘郡守丸封不及雲中鶴徒看江上峰笛聲愁暮雨蕉夢冷晨鐘何日携瓢笠皈心聽六宗</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>勝地宜幽討松杉界道陰層巒金殿隱複嶺墨雲深卓錫當年事翻經此日心蜂臺應不遠會看上流尋</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>好事慚康樂名山志未灰從知非食蔗不禁輙思梅束帶朝還暮乘軺去復迴風塵誰縛我諦說自悲哀</div>
</p><p class="head5">其四<span class='note-inline'>(頌六祖)</span></p>
<p style="margin-left:2em" class="lg-abnormal"><div class='lg-row'>付鉢三更後燃燈五葉前幻身千古在正法幾人傳<span class='corr'>已</span>悟無生滅何煩習定禪袈裟長鎮此龍象護<span class='corr'>烽</span>烟</div>
</p><p class="head5">其五<span class='note-inline'>(頌憨大師)</span></p>
<p style="margin-left:2em" class="lg-abnormal"><div class='lg-row'>一掬曹溪水恒沙幾派分投荒依聖域垂老得玄聞緇染燕山雪笻開庾嶺雲八年戈㦸內力戰伏魔軍</div>
</p><p class="head5">其六<span class='note-inline'>(呈南韶周憲臺)</span></p>
<p style="margin-left:2em" class="lg-abnormal"><div class='lg-row'>暫息慈悲地仍懷饑溺憂猿啼月正午榕老雨先秋山色應終古兵氛及此休宰官身說法碓杵覔同流</div>
</p><p class="head5">其七<span class='note-inline'>(懷龔大中丞)</span></p>
<p style="margin-left:2em" class="lg-abnormal"><div class='lg-row'>定室香猶結靈臺鏡自明不須慈筏渡長有福田耕蠟屐登山便蓬舟載石輕未能共高會空憶塵談清</div>
</p><p class="head5">其八<span class='note-inline'>(贈旅菴曾憲副)</span></p>
<p style="margin-left:2em" class="lg-abnormal"><div class='lg-row'>　手風波裏何妨此結菴荷衣欹紫竹鐵杖倚青嵐梵靜雲歸屋詩成月在潭夜來鐘磬罷趺坐證瞿曇</div>
</p></div>
<div class='div-other'><a id='mulu456' />
<p class='h4'>次韻奉和　龔孝升總憲遊曹溪禮六祖并拜　憨大師八章</p><p class="byline">孫之屏<span class='note-inline'>(韶太守)</span></p><p style="margin-left:2em" class="lg-abnormal"><div class='lg-row'>禪河艤寶筏覺路啟花封超入從初地相期在別峰高山飄響磬半夜過疎鐘為閱傳燈錄燃藜照五宗</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>高閣層霄迥煙蘿到地陰源歸西水合悟共雪山深欲識真如面還窺不二心語言前後際路絕少攀尋</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>尚有傳薪在爐存宿火灰心臺懸智鏡米熟較黃梅大死一番去人今又再迴何須看信具特地動深哀</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>龍笑清潭夜猿啼化石前有靈皆佛性無句是宗傳水咽松聞梵山空鳥學禪心源閒入細輕颺裊爐烟</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>曹洞傳衣止匡廬一鉢分有情歸後死大悟契朝聞飛錫來孤鶴乘杯級野雲一般弘法事守獵與從軍</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'>作佛前何幸生天後不憂精心持百刼朽骨定千秋宿世緣多在今生未合休將身離<span class='corr'>窣</span>堵端只為同流</div>
</p><p class="head5">其七</p>
<p style="margin-left:2em" class="lg-abnormal"><div class='lg-row'>月滿金莖掌光輪佛指明堅林尋縱斧忍地可深耕自見山僧喜能令宦業輕炎州流玉露時趂曉風清</div>
</p><p class="head5">其八</p>
<p style="margin-left:2em" class="lg-abnormal"><div class='lg-row'>念起成王所虛空結半菴經行同梵唄坐臥飽烟嵐靜日窺紅沼晴雲印綠潭簿書紛謝處寂照叩黃曇</div>
</p></div>
<div class='div-other'><a id='mulu457' />
<p class='h4'>和前韻八首</p><p class="byline">洪琮<span class='note-inline'>(歙縣人　韶司理)</span></p><p style="margin-left:2em" class="lg-abnormal"><div class='lg-row'>地偏靈境迥馬跡滑苔封野曠週僧舍巗幽面漢峰天香飄古木雨梵落疎鐘偶爾經行處因緣契六宗</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>雲深渡鳥盡夏蔭鳴蟬陰信具寶壇古禪燈瑤殿深種松皆老幹擊竹<span class='corr'>已</span>空心百草西來意無妨覿面尋</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>即心消息盡佛火照寒灰試問庭前栢還呼熟後梅攢眉白社往彈指青峰迴但願空諸有塵勞不足哀</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>瘖虎巡溪後毒龍聽法前中邊同一性教外有真傳綺語經師洗醫方乞祖禪響鞋行脚在踏破嶺雲烟</div>
</p><p class="head5">其五<span class='note-inline'>(寺有迷軍山避難石憨大師謫此安置)</span></p>
<p style="margin-left:2em" class="lg-abnormal"><div class='lg-row'>西竺寶材舊中興年代分應知如是住迺得未曾聞難石經蠻雨邊樓擁戍雲直心甘放逐弘法渡迷軍</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'>南華真本在無喜亦無憂露薄荷衣潤風涼竹院秋忘形偕吏隱觀化定僧休永願結香火何分緇素流</div>
</p><p class="head5">其七<span class='note-inline'>(山有招隱巖)</span></p>
<p style="margin-left:2em" class="lg-abnormal"><div class='lg-row'>得髓元身淨觀衣自眼明水舂雲碓轉春帶雨蓑耕松塔拈花笑蘆江摘荻輕靈巗招隱好飛錫湧泉清</div>
</p><p class="head5">其八</p>
<p style="margin-left:2em" class="lg-abnormal"><div class='lg-row'>薄宦同愚谷謫僊學木菴藜牀穿月窟畫舫卷晴嵐海濶迴飛鳥天空鑑止潭嶺南留故事優鉢現花曇</div>
</p></div>
<div class='div-other'><a id='mulu458' />
<p class='h4'>和前韻八首</p><p class="byline">陳昉<span class='note-inline'>(豫章人　韶別駕)</span></p><p style="margin-left:2em" class="lg-abnormal"><div class='lg-row'>見說南華勝亭亭不受封一乘超十地千載現雙峰海日朝飛鏡山風夜度鐘人天觀聽寂彈指即標宗</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>何年分翠影此地得珠陰聖迹丹臺近禪情白社深唱酬生玅覺披對滌塵心滿袖祇園雨天香不用尋</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>勝侶同禪悅龍宮辨刼灰異花遙問栢聖果更尋梅節以占星駐槎從泛斗迴嗟余沉下界空令夜猿哀</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>名山萬里外佛火一龕前紺雨蜂歌繞玄堂鴈字傳有情皆種智無地不安禪瘴海還歸法空明何處烟</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>隻履西歸後三衣百派分不因弘智度何以接聲聞一炬開長夜諸天蔭大雲由來龍象力振錫可䧏軍</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'>狂花元有漏道樹本無憂莫望松門塔徒悲奈苑秋投身供餓虎折骨寫摩休自欲空羣翳非關委逝流</div>
</p><p class="head5">其七</p>
<p style="margin-left:2em" class="lg-abnormal"><div class='lg-row'>層巒青豆隱林缺逗微明鶴懶應聞道僧忙為課耕藕絲傳衲古貝葉注函輕一片曹溪水滔滔歎獨清</div>
</p><p class="head5">其八</p>
<p style="margin-left:2em" class="lg-abnormal"><div class='lg-row'>代有隱君子誅茅此結菴溪吟李白月山染郭熙嵐物象歸荒塚秋雲下曲潭無生從可悟常願奉毘曇</div>
</p></div>
<div class='div-other'><a id='mulu459' />
<p class='h4'>戌秋過南華口占</p><p class="byline">前人</p><p style="margin-left:2em" class="lg-abnormal"><div class='lg-row'>躑躅關門候吏還一過香阜萬緣刪雲中雞犬僊常物外田園佛未慳啼鳥似驚遊客幻落花應愛祖堂閒行行重理穿林屐拚付秋心與好山</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>古殿參差迥若霞丹青十里盡僧家慈王滿月元無跡法海香風未有涯鉢供只今多乳酪衣珠何必問袈裟欲知有相非真色金界拈來鏡裏花</div>
</p></div>
<div class='div-other'><a id='mulu460' />
<p class='h4'>和陳令升前韻二首</p><p class="byline">范駿<span class='note-inline'>(海寧人)</span></p><p style="margin-left:2em" class="lg-abnormal"><div class='lg-row'>稽首南華去復還欲將塵慮暫為刪一泓流水機常逝千載傳燈法不慳雲伴客遊隨客轉月依人憇照人<span class='corr'>間</span>名心到此渾消卻靜理鐘聲度遠山</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>幾年心事在烟霞故把浮踪遠卻家苦海茫茫誰是岸化城歷歷未為涯一枝五葉徒多事直指單傳豈破裟解得諸緣幻泡影個中無樹亦無花</div>
</p></div>
<div class='div-other'><a id='mulu461' />
<p class='h4'>寄天拙和尚三章</p><p class="byline">孫晉<span class='note-inline'>(桐城人　薊遼總督)</span></p><p style="margin-left:2em" class="lg-abnormal"><div class='lg-row'>十年躑躅曹溪夢此際<span class='corr'>蹁</span>躚入寶林雙塔峰高懸慧日一泓水淨印禪心松杉盡帶旃檀氣獅象如聞鸞鳳音天柱飛來堪卓錫同公靜對碧雲深</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>竹樹青葱一徑斜入山棋布盡僧家傳燈不斷還留火說法今時更雨花半點靈光鏤姓氏千年寶勅燦天葩焚香再拜空王後細看袈裟五色霞</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>雲山回合擁招提古樹森羅蔭碧溪偶借鏡臺空萬有轉將肉相示羣迷人知紫鉢求龍骨我就南華悟馬蹄他日西窓重剪燭洗心池畔作衡棲</div>
</p></div>
<div class='div-other'><a id='mulu462' />
<p class='h4'>挽天拙大師二首</p><p class="byline">前人</p><p style="margin-left:2em" class="lg-abnormal"><div class='lg-row'>村前嚼火引柴車夜看芙蓉千瓣舒入省何時不共語還山幾日尚飛書宗乘幸<span class='corr'>已</span>傳龍象問訊從今絕鴈魚卻恠峰頭一滴水經年未繞舊雲居</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>溪流不改舊時清愿發南華事未成勝果終留正法眼小乘豈落辟支聲經營恨失同心侶涕泪非為故國情回首不堪南悵望又增峰頂一燈明</div>
</p></div>
<div class='div-other'><a id='mulu463' />
<p class='h4'>復魯山孫居士三章</p><p class="byline">釋本宗</p><p style="margin-left:2em" class="lg-abnormal"><div class='lg-row'>自住幽溪絕訪尋松杉手植漸成林漫云未破浮生夢已覺先空出世心古樹經秋添翠黛曉鐘過雨報新音蒲團坐穩無餘思花落苔堦任淺深</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>車騎遙遙度水斜已聞一犬吠隣家到門未下維摩榻入寺先看天女花更<span class='corr'>羨</span>携來多玉樹猶憐別去吐奇葩知君能踐重遊約共拾青松煑綘霞</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>舊事相看嬾再提但將心迹付深溪只知世外無今古孰識人間有悟迷丹桂月移浮暗影蒼苔鹿過印新蹄夜來誰發蘇門嘯驚起空林一鳥棲</div>
</p></div>
<div class='div-other'><a id='mulu464' />
<p class='h4'>次龔總憲遊南華瞻禮六祖並拜　憨大師塔院之作末章呈韶諸護法</p><p class="head5">其一<p class="byline">前人</p></p>
<p style="margin-left:2em" class="lg-abnormal"><div class='lg-row'>人家蒼翠隔精舍紫烟封涓滴分千派羣山仰一峰鴉栖斜日樹林度曉風鐘傳得黃梅法來開南上宗</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>樹從何代植庭際尚垂陰說法人空遠衡陽草自深雲歸寧有意客到豈無心遺迹千年在今朝細細尋</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>全身曾示現不與刼同灰秋雨溪頻漲春風嶺放梅鳥因尋食去僧是看雲迴山磬聲初寂松濤豈暮哀</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>憨師與吾祖何曾有後前但將名共永肯以法同傳自得離言旨無煩復說禪獅山連象嶺喬木盡含烟</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>本來元一致儒釋豈容分未破情關鎖還拘世見聞荷戈朝出戍帶甲夜眠雲更道猶多暇書摹王右軍</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'>禪門洙泗處興廢總關憂前到知何日今來屬季秋敢云山有主漫謂死方休自古曹溪水能為萬派流</div>
</p><p class="head5">其七</p>
<p style="margin-left:2em" class="lg-abnormal"><div class='lg-row'>鳥語出林曉山光入戶明路無塵客到僧有石田耕蒼蘚杖頭滑白雲衣上輕坐來未亭午聽得一鐘清</div>
</p><p class="head5">其八</p>
<p style="margin-left:2em" class="lg-abnormal"><div class='lg-row'>官署清如水何須復結菴江城連雨露山寺接烟嵐伏虎猶存閣降龍尚有潭最憐匡護力火內是優曇</div>
</p></div>
<div class='div-other'><a id='mulu465' />
<p class='h4'>步王季重遊南華八首</p><p class="byline">趙霖吉<span class='note-inline'>(睢州人　韶太守)</span></p>
<div class='div-other'><a id='mulu466' />
<p class='h5'>入寺</p><p style="margin-left:2em" class="lg-abnormal"><div class='lg-row'>羣峰匝繞勢如蓮夜半松梢漬翠烟清冷鐘聲驚客夢頓令我亦愛逃禪</div>
</p></div>
<div class='div-other'><a id='mulu467' />
<p class='h5'>入溪</p><p style="margin-left:2em" class="lg-abnormal"><div class='lg-row'>不辭帶水與拖泥為訪真如越嶺西夜靜雲深僧引渡始知身到即曹溪</div>
</p></div>
<div class='div-other'><a id='mulu468' />
<p class='h5'>肉身</p><p style="margin-left:2em" class="lg-abnormal"><div class='lg-row'>千載如何不放參燈燃五葉照前龕從來四大原非有留得皮囊自解慚</div>
</p></div>
<div class='div-other'><a id='mulu469' />
<p class='h5'>看衣</p><p style="margin-left:2em" class="lg-abnormal"><div class='lg-row'>人人爭看破袈裟衣底明珠莫認差傳道豈關襤褸服聖凡相隔不爭些</div>
</p></div>
<div class='div-other'><a id='mulu470' />
<p class='h5'>看鉢</p><p style="margin-left:2em" class="lg-abnormal"><div class='lg-row'>歷祖相傳作法供不須陶冶不須鎔當年了卻伊蒲奉猶藉人間化毒龍</div>
</p></div>
<div class='div-other'><a id='mulu471' />
<p class='h5'>響鞋</p><p style="margin-left:2em" class="lg-abnormal"><div class='lg-row'>摘蘆西渡一身輕隻履存疑啟後生為問脚跟何處着莫教瞞卻暗中行</div>
</p></div>
<div class='div-other'><a id='mulu472' />
<p class='h5'>練腰石</p><p style="margin-left:2em" class="lg-abnormal"><div class='lg-row'>此石何曾練折腰空遺苦行後人描碓頭踏出花宗五鼻孔朝天不用撩</div>
</p></div>
<div class='div-other'><a id='mulu473' />
<p class='h5'>風旛</p><p style="margin-left:2em" class="lg-abnormal"><div class='lg-row'>心病何須心藥醫風旛動處不容思胡倩亂想俱無着水到渠成即自知</div>
</p></div></div>
<div class='div-other'><a id='mulu474' />
<p class='h4'>和天拙和尚次龔總憲韻八首</p><p class="byline">凌作聖<span class='note-inline'>(五河人　曲江令)</span></p><p style="margin-left:2em" class="lg-abnormal"><div class='lg-row'>若無開闢手此道久塵封參破因千刼何妨頂五峰光明如在月聲響即非鐘解得其中意毋勞問所宗</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>來瞻香積寺門外綠成陰紺殿凌霄古蒼苔繞砌深松吟和梵唄籟寂見禪心客枕渾忘寐幽棲未可尋</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>欲悟無生法何須問刼灰業綠花底露祖意嶺頭梅野鶴栖常在孤雲去不回空留一滴水洄溯動余哀</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>到此原無二難分後與前憨山非是繼大鑒不容傳肉相並千古花枝列五禪東西雲樹隔鐘磬襍朝烟</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>蓮花峰四合中有一溪分到此空諸見行來悉所聞香嚴天際月斷續嶺頭雲勝地憑肩荷相傳佛子軍</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'>欲全身內事生死總關憂莫謂溪山老猶存禾黍秋一肩承未穩千古進無休博得曹溪勝涓涓不斷流</div>
</p><p class="head5">其七</p>
<p style="margin-left:2em" class="lg-abnormal"><div class='lg-row'>空庭無別物惟剩一燈明祇為空疑案翻勞費舌耕棒頭消息重行脚去來輕若問真原委松風林外清</div>
</p><p class="head5">其八</p>
<p style="margin-left:2em" class="lg-abnormal"><div class='lg-row'>錫飛無定在三界作蘧菴法乳銷塵障宗風破嶺嵐快登師子座重鎮毒龍潭合掌勤瞻禮如何優鉢曇</div>
</p></div>
<div class='div-other'><a id='mulu475' />
<p class='h4'>和龔芝麓總憲八韻</p><p class="byline">周南<span class='note-inline'>(桐城人)</span></p><p class="head5">其一<span class='note-inline'>(望南華　自誕時偕丘曙戒太史郭堯功別駕安靖九明府返棹過曲江擬同遊不果因作此詩)</span></p>
<p style="margin-left:2em" class="lg-abnormal"><div class='lg-row'>夙有曹溪約春雲莫漫封洗心襄錫水對面數天峰荒驛惟留艇寒山不到鐘一花開五葉何處叩三宗</div>
</p><p class="head5">其二<span class='note-inline'>(南華道上兼懷丘太史諸公)</span></p>
<p style="margin-left:2em" class="lg-abnormal"><div class='lg-row'>衝雲行鏡裡曉霧失晴陰徑折蒼苔滑溪寒紫邏深風旛纔入眼動靜已關心個裡些須子芒鞵何處尋</div>
</p><p class="head5">其三<span class='note-inline'>(至南華寺)</span></p>
<p style="margin-left:2em" class="lg-abnormal"><div class='lg-row'>半生千刼慮到此卻成灰挹翠拈枯栢逢僧問熟梅毒龍安且定倦鳥去仍回簡點閻浮夢環猿動地哀</div>
</p><p class="head5">其四<span class='note-inline'>(瞻禮　六祖肉身)</span></p>
<p style="margin-left:2em" class="lg-abnormal"><div class='lg-row'>金粟如來裔居然在目前性情昭法住髏髑見心傳九載坐中趣三更定後禪菩提與明鏡何處著雲烟</div>
</p><p class="head5">其五<span class='note-inline'>(拜掃　憨公塔院)</span></p>
<p style="margin-left:2em" class="lg-abnormal"><div class='lg-row'>百六十年後溪流派不分寶龕叢桂繞珠塔異香聞海國半輪月秦州一片雲至今思罔象芳草會迷軍</div>
</p><p class="head5">其六<span class='note-inline'>(寄訊龔大中丞)</span></p>
<p style="margin-left:2em" class="lg-abnormal"><div class='lg-row'>乍奉滄洲使終欣廊廟憂三乘能演法九辯悉悲秋蹈海遺康樂看雲老貫休蘭臺隔蓮社溝水可同流</div>
</p><p class="head5">其七<span class='note-inline'>(贈　天拙和尚)</span></p>
<p style="margin-left:2em" class="lg-abnormal"><div class='lg-row'>失路盲青眼逢君分外明喜膺金篦刮願借石田耕俗累三春盡閒身一葉輕西來橋下水卓錫有餘清</div>
</p><p class="head5">其八<span class='note-inline'>(酧凌曲江睿公明府地主之誼)</span></p>
<p style="margin-left:2em" class="lg-abnormal"><div class='lg-row'>曲江春色好花縣映茅菴天柱標青靄蓮花出紫嵐堂陰欹鶴署山月小龍潭入社緣彭澤香分優鉢曇</div>
</p></div>
<div class='div-other'><a id='mulu476' />
<p class='h4'>韶石賦荅天拙和尚南華見招記章江判袂<span class='corr'>已</span>隔年矣故并及之</p><p style="margin-left:2em" class="lg-abnormal"><div class='lg-row'>曲江江畔駐歸舟花引曹溪錫水流白社幾年縈夢想青山一鶴已淹留漫勞折柬招靈運暢好題詩報貫休九帶簾前望明月南詢不為稻梁謀</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>雙江一別動經年猶記霜花送客船半嶺未能逢驛使五羊何處覔真僊傳燈恰喜中興日卓錫欣瞻時節緣蠟屐相尋興不淺慚無玉帶重金蓮</div>
</p></div>
<div class='div-other'><a id='mulu477' />
<p class='h4'>遊南華訪天拙和尚四首</p><p style="margin-left:2em" class="lg-abnormal"><div class='lg-row'>見說南華勝今朝始一遊尋山真得路掬水會窮流侍者傳青鳥勞人叱白牛迷珠原在領不用海邊求</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>隻履西歸後芒鞵又躡踪茶瓜供佛誕支許譯南宗屈眴三千載袈裟百二峯至今傳正眼月掛萬山松</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>黃梅梅子熟夜半渡江來瑤草隨人拾天花捲浪開青燈原是火白骨豈容灰欲識盧居士觀心過鏡臺</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>石床支永晝抗手挹柴關雞犬隨人意松杉駐客顏半生羞白髮萬事老青山塵福知多少能消此日閒</div>
</p></div>
<div class='div-other'><a id='mulu478' />
<p class='h4'>奉和天拙和尚元韻</p><p style="margin-left:2em" class="lg-abnormal"><div class='lg-row'>欲向溪山問再來懸知金粟最憐才但憑辛苦歸衣鉢莫惜功名上鼎台舊業重翻三乘補新詩細剪五雲裁玉環何日投香案腸斷迷猿亦可哀</div>
</p></div>
<div class='div-other'><a id='mulu479' />
<p class='h4'>同天拙和尚南華夜坐因懷省齋何宮詹</p><p style="margin-left:2em" class="lg-abnormal"><div class='lg-row'>經秋惜別嵯峨寺春晚曹溪見一行病假韓蘇辭海嶠裝慚陸賈犯星霜因緣卻<span class='corr'>羨</span>飛來錫風雨還連舊日床那得何郎同解諦青蓮花惹白蓮香</div>
</p></div>
<div class='div-other'><a id='mulu480' />
<p class='h4'>甲辰仲春偕紀少參載之蕭參戎柔以入南華禮六祖暨　憨大師肉身止宿山中次早瞻依衣鉢口占紀事</p><p class="byline">談兆隆<span class='note-inline'>(江左人)</span></p><p style="margin-left:2em" class="lg-abnormal"><div class='lg-row'>八山不厭深聞道不厭早菩提樹下人說法無昏曉一滴遍千溪春風搖百草對此不壞身鬚眉欲枯槁</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>曹溪一滴汗流浪幾千春時將竹篦子濟度後來人藉此錫泉水洗我心上塵抱璞不剖玉有僧誰識真</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>此法不可說登岸徑達彼皎月出雲端我心應爾爾老驥歷長途渴飲曹溪水大意問西來為君標一指</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>几上花一罇如來曾微笑白首愧無成朅入南華道安得起我師示以頓門教清夜動疎鐘如聞佛名號</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>瓢笠原吾志今來見鉢衣敝同新共識成以毀為歸睹物猶如此看人漸覺非征夫速去路終與願相違</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'>日月今猶昔祗園寧不然睹茲衣上繡卻悟定中禪金縷藏雞足香林泛寶船一絲無罣處顯物盡真傳</div>
</p></div>
<div class='div-other'><a id='mulu481' />
<p class='h4'>曹溪謁祖</p><p class="byline">孫魯<span class='note-inline'>(姑蘇人　高州司馬)</span></p><p style="margin-left:0em;text-indent:2em"><span class='note-inline'>(戊辰八月先大夫之任海南感異夢道由曹溪謁六祖真身宛如夢中所見余時幼未能從也歲丙午余量移高凉舟過韶郡因念先人記聞齋沐趨謁得見衣鉢諸寶次日謁　憨大師肉身師以癸亥示寂龕移廬山甲申仍歸曹溪啟龕將葬真身儼然四眾驚歎遂漆身供養當戊辰師龕猶未至曹溪也余根乘淺劣得追奉先人親見兩大士感往因之有素念歷劫之相殊敬次原韻恭紀)</span></p>
<p style="margin-left:2em" class="lg-abnormal"><div class='lg-row'>停橈上筍輿奧區鬱蓊翳峩[寇-(敲-高)+(利-禾)]布蓮華峰嶺會形勢掬水知溪香源演西天閟自昔盧居士嘿識黃梅意一滴曹溪乳津梁終古濟萬法自性生心應無所住解此不二法了達等無異信衣摩衲鉢坐具覆一切行者南來宗不斷亦不蔽承旨獲菩提花葉遙受記浩劫法雲垂魔燄總儓隸千載誕憨公足飽禪悅味五臺氷雪姿直結南宗契法幢人天師登壇證聖諦雷陽戌作禪振錫思出世蕩掃劫灰塵龍象蒙慈惠匡廬拈瓣香歸根寶山憇摳衣禮肉身俯仰欽弘誓先子信根熟尊宿許法器前茲四十春皈依上根智夢寐印瞿曇因緣感非細嶺海宦遊踪經行滿邊際小子泛星槎襆被走瘴癘再世瞻慈容感嘆今昔歲燈火寶坊林鐘皷壇經偈信宿得心安身世渺無繫</div>
</p></div>
<div class='div-other'><a id='mulu482' />
<p class='h4'>寄贈曹溪實行和尚<span class='note-inline'>(有引)</span></p><p class="byline">張文炳<span class='note-inline'>(渤海人　南韶道)</span></p><p style="margin-left:0em;text-indent:2em">先是　平籓大建南華土木之役一以委公札余共襄其事以裁冗代覲不及覩其成功為之悵然</p>
<p style="margin-left:2em" class="lg-abnormal"><div class='lg-row'>自把西堂袂昌黎遇大顛蒼茫庭樹意脫畧野狐禪松粉炊金粟荷衣綻水田新知遽遠別嶺海總浮烟</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>本來不識字僧任笑南宗自昔推寒老於今見實公談經逸故帋捉筆走中鋒欲熟曹溪米猶將腰石舂</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>土木承王札南華勝事新董成專宿衲行役迫冗臣邪許歎靡及皈依別有因不知此願了何處老閒身</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>此去余將隱何時思閉關風塵增老醜鐘磬耐清閒思比王晞爛情偕支遁刪寄書無所贈惟願早歸山</div>
</p></div>
<div class='div-other'><a id='mulu483' />
<p class='h4'>遊南華謁</p><p class="byline">六祖并憨大師作　金光<span class='note-inline'>(孝烏人)</span></p><p style="margin-left:2em" class="lg-abnormal"><div class='lg-row'>名籓崇佛闢荊蓁古剎巍峩此日新衣鉢自歸從獵漢溪山長供賃春人花開錦石呈真趣苗發平田占好春更愛憨山老禪悅南宗寂歷又傳薪</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>掬水尋香願<span class='corr'>已</span>成幾從洞口駐長征登臺未證空王法倚石慚留倦客名白象馴時雲自繞黃梅熟後雨初晴脚跟踏遍翠微冷悟得西來一片情</div>
</p></div>
<div class='div-other'><a id='mulu484' />
<p class='h4'>南華志勝兼似敬止大師</p><p class="byline">徐景份</p><p style="margin-left:2em" class="lg-abnormal"><div class='lg-row'>金剛一語足平生洵是曹溪不負盟天自有情誰可妬等閒這裏打三更</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>天漢何人不泛舟溪聲浩浩自千秋饒君解得西來味果闡維摩不二猷</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>我欲醉心無盡藏直教片語識維摩象龍莫漫人間豢刮目風塵得似麼</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'><span class='note-inline'>(原稿缺漏)</span>　　　亞僊端的足游磐憑將坐具欺人語言諾千秋名不刊</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>功在曹溪盡得知殘碑讀罷不勝悲只今追憶流言日曾似東山破斧時</div>
</p><p style="margin-left:0em;text-indent:2em"><span class='note-inline'>(隨　王八山諸名賢題咏頗多嗣愽訪續八)</span></p>
</div>
<div class='div-other'><a id='mulu485' />
<p class='h4'>步王季重遊南華八首</p><p class="byline">王令<span class='note-inline'>(關中人　海鹽道)</span></p>
<div class='div-other'><a id='mulu486' />
<p class='h5'>入寺</p><p style="margin-left:2em" class="lg-abnormal"><div class='lg-row'>寶林端的擁金蓮水色山光處處煙我亦重來尋祖意蒼松翠柏日參禪</div>
</p></div>
<div class='div-other'><a id='mulu487' />
<p class='h5'>入谿</p><p style="margin-left:2em" class="lg-abnormal"><div class='lg-row'>吸盡千江總是泥靈源一派滴山西行看若箇幽峯裏有美人兮為問溪</div>
</p></div>
<div class='div-other'><a id='mulu488' />
<p class='h5'>肉祖</p><p style="margin-left:2em" class="lg-abnormal"><div class='lg-row'>西來得意總忘參今日入門拜石龕恨殺當年誰作意空教肉體日慙慙</div>
</p></div>
<div class='div-other'><a id='mulu489' />
<p class='h5'>看衣</p><p style="margin-left:2em" class="lg-abnormal"><div class='lg-row'>傳衣得意一袈裟此日宗門總認差試看衣傳千載後可能留得一些些</div>
</p></div>
<div class='div-other'><a id='mulu490' />
<p class='h5'>看鉢</p><p style="margin-left:2em" class="lg-abnormal"><div class='lg-row'>託鉢胡僧祇自供何來零落碎精鎔靈工一片猶堪異恠得當年治蘖龍</div>
</p></div>
<div class='div-other'><a id='mulu491' />
<p class='h5'>響鞋</p><p style="margin-left:2em" class="lg-abnormal"><div class='lg-row'>珊珊鞋製亦非輕知是菩薩欲護生誰道單留非祖意西歸擲履已先行</div>
</p></div>
<div class='div-other'><a id='mulu492' />
<p class='h5'>練腰石</p><p style="margin-left:2em" class="lg-abnormal"><div class='lg-row'>練性胡為須練腰分明面石此中描由來練就金剛體不使宗風任意撩</div>
</p></div>
<div class='div-other'><a id='mulu493' />
<p class='h5'>論風幡</p><p style="margin-left:2em" class="lg-abnormal"><div class='lg-row'>一言千古足良醫始信真空不可思寄語繩牀無盡意箇中參出是真知</div>
</p></div></div>
<div class='div-other'><a id='mulu494' />
<p class='h4'>次芝麓龔堂翁春日雨中至南華瞻禮六祖因拜　憨山大師塔院賦紀八章</p><p class="head5">其一<p class="byline">前人</p></p>
<p style="margin-left:2em" class="lg-abnormal"><div class='lg-row'>盡道南華好我來雲半封蒼茫穿古徑隱約別前峯肉祖原非相山空不是鐘源流分合處識此即真宗</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>谷暖春風入煙飛萬壑陰雲添山色暗花壓水容深坐具還天界袈裟護道心溪邊何所有祖意此中尋</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>溪山存古意色相已成灰寺後泉流錫巖前石落梅川流千派合天地一峰迴未解菩提性潭龍夜夜哀</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>入溪何所見綠樹滿山前鉢碎神仍古衣留法盡傳龍蟠知聽法虎逝亦通禪參罷渾無事林巒起夕煙</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>曹溪一滴水眾妙此中分舂石三更約傳衣五夜聞穴中藏昧火樹底演悲雲誰擊中流楫憨師破浪軍</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'>昔賢生滅處風雨若含憂雲散千江水烟還一夕秋名心何自了刦火幾時休惟有山前月曹溪夜夜流</div>
</p><p class="head5">其七</p>
<p style="margin-left:2em" class="lg-abnormal"><div class='lg-row'>環溪何漠漠知與氳空明古鶴衝風起山農冒雨耕一灣流水靜千樹野雲輕隔岸鐘聲落悠然天地清</div>
</p><p class="head5">其八</p>
<p style="margin-left:2em" class="lg-abnormal"><div class='lg-row'>象嶺回龍處憨山伴草菴一流分渚派千嶂合烟嵐力大肩挑祖心空月印潭行看墖院裏挺挺數株曇</div>
</p></div>
<div class='div-other'><a id='mulu495' />
<p class='h4'>庚<span class='corr'>戌</span>秋得奉俞旨回京守制道經曹溪進謁大鑒憨師二祖真身即事有作似實行老禪師</p><p class="head5">其一<p class="byline">周有德<span class='note-inline'>(三韓人　總督兩廣)</span></p></p>
<p style="margin-left:2em" class="lg-abnormal"><div class='lg-row'>終喪欣得請歸路遂茲遊䇿騎陟高岫携僧事遠搜金剛身尚在般若智難侔瞻仰清機發皈依何所求</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>卓錫泉猶湧探竒道轉迁澄波浮曉月分派給香厨得飲人皆樂留題墨不無尋源今已到持此問江湖</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>衣鉢傳何久從觀指點譁有形矜住世非想認空花軸展元明勑溪通遠近槎因緣留勝跡天地一袈裟</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>祖道憨師繼同存不壞身豐頥仍滿月垂耳尚重輪古栢叢青靄遙峰接主賓此遊何幸甚頂禮共茲晨</div>
</p></div>
<div class='div-other'><a id='mulu496' />
<p class='h4'>庚<span class='corr'>戌</span>秋日凌江舟次留別實行老禪師</p><p class="byline">前人</p><p style="margin-left:2em" class="lg-abnormal"><div class='lg-row'>祖道存唐像荒頺餘一笠英江湍瀨惡挽舟緣石壁惟師發大願屢歲事修葺棟宇舊增華徑路皆新闢檀越有　王公瞻仰遍寰域我來聞嘉名相見契空寂佛法忘親踈人情念離折執手埜躊躇江風吹岸荻</div>
</p></div>
<div class='div-other'><a id='mulu497' />
<p class='h4'>實行禪師出張虎別憲副贈卷索題依韻四首</p><p class="byline">馬元<span class='note-inline'>(三韓人　韶太守)</span></p><p style="margin-left:2em" class="lg-abnormal"><div class='lg-row'>萬里南遷客經行庾嶺顛虛懷安謫宦入寺遇逃禪老樹環香國清流灌稻田到來澄百慮獨聽石堂烟</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>空明無窒礙瀟灑契真宗問道依初地論交得遠公薰然聞正覺不復對機鋒髣髴吟招隱吳門識賃舂</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>力任千秋事祗林藉鼎新人天開耳目龍象恊王臣堅苦成先志經營結靜因忘軀能為法壁立見前身</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>杖履將何適幽崖足掩關遊踪飛鶴返世網片雲閒鐵畫門無限寒梅葉盡刪<span class='note-inline'>(時實公以大翰畵梅見貽)</span>牟尼珠在握長此照名山</div>
</p></div>
<div class='div-other'><a id='mulu498' />
<p class='h4'>曹溪瞻禮　六祖二首</p><p class="byline">周韓瑞<span class='note-inline'>(莆田人　曲江令)</span></p><p style="margin-left:2em" class="lg-abnormal"><div class='lg-row'>上方金碧敞琉璃今古皇王願力支地脉長占龍象勝佛心難道獦獠岐偈參無物根元淨艣把中江度不疑十五六年擔荷事艱辛誰許獵人窺</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>東旦西天系不移二三四七印吾師休將衣鉢傳爭競詎料風旛動識知真性種分戒定慧幻觀人破貪嗔痴週遭一具千僧坐欲擬及門洙泗時</div>
</p></div>
<div class='div-other'><a id='mulu499' />
<p class='h4'>過塔院禮</p><p class="byline">憨大師</p><p style="margin-left:0em;text-indent:2em">師自贊云無論為俗為僧肩頭不離扁擔若非佛祖奴郎即是覺塲小販故篇中及之</p>
<p style="margin-left:2em" class="lg-abnormal"><div class='lg-row'>別一洞天絕點塵木犀香裡禮真身離牢穿嶺迴深刼領眾匡徒理廢畇自認覺塲小販子誰知槽厰再來人肩頭扁擔難拋却為荷新州供毋薪</div>
</p></div>
<div class='div-other'><a id='mulu500' />
<p class='h4'>喜雪大師重修曹溪通志</p><p class="byline">前人</p><p style="margin-left:2em" class="lg-abnormal"><div class='lg-row'>巨然一字師堪拜子美千秋律並尊道契帝王攀象座權歸筆削整沙門金剛不壞钁邊礫玉版靜參雪候芚此日因緣知祖意五宗燈火晃高言</div>
</p></div>
<div class='div-other'><a id='mulu501' />
<p class='h4'>庚戌春暮八南華禮六祖及　憨大士</p><p class="byline">朱克振<span class='note-inline'>(南宮人)</span></p><p style="margin-left:2em" class="lg-abnormal"><div class='lg-row'>凌曉藍輿出高天引望長秧針纔入綠麥浪欲歸黃雨滌山容嫩風過竹粉香行行初地近木末見僧房</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>方涉曹溪水玅香若可尋慈雲珠塔繞法雨梵宮深草木含元覺昆蟲具佛心三年瞻仰意今日遂登臨</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>悟得西來意獨參無字禪三更槽厰杖夜半九江船多難衣珠在羣山坐具偏寶林雙桂樹五葉此中傳</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>座問誰氏像皆曰老憨身久被渠瞞去我來認却真從軍今日果獵網昔年因塔下堂中者依然是一人</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>極頂登臨處羣峰翠幕開樹交疑地盡石轉若天迴鳥道迷青靄僧龕覆紫苔還看山下路昨日此中來</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'>因見林中士方知愧爾曹風波塵事險靈境梵幢高澗水鳴清籟嶺松捲碧濤漫愁歸路遠夕日在東皐</div>
</p></div>
<div class='div-other'><a id='mulu502' />
<p class='h4'>遊南華寺<span class='note-inline'>(有引)</span></p><p class="byline">詹換綠<span class='note-inline'>(晉江人　曲江令)</span></p><p style="margin-left:0em;text-indent:2em">丙申春入韶石舟至濛[泳-永+裏]同刊江黃秋聞古莆陳簡卿問程曹溪禮六祖遺像逢李培之同寅共訪大休禪師詰旦復問路登舟山山積雪如出玉山行衣帽盡漬覓村舍燋之以火氷寒侵骨幾忘體疲憶十年前待罪曲江簿書鞅掌未遂勝遊後往還嶺上舟過者數俗冗奔馳未獲眺覽茲何幸而遂了此夙緣也然非黃子壯余則雨色紛霪興亦少阻不然或先一日雪行止尚未可料也人與山水均有奇緣信哉回舟次紀之以詩</p>
<p style="margin-left:2em" class="lg-abnormal"><div class='lg-row'>春山無晴晦蒼菁雨亦爾泊舟聞水香肩輿入林崺一徑臨溪灣溪從山徑徙松竹蔭溪流淙湲數十里鬱幽蔽澗深聲聞失所視木橋百丈橫顛隘僅容趾渡溪達山門一山寺皆水登堂瞻偉儀廊廡悉隨喜碑勒與扁題唐宋諸人紀<span class='note-inline'>(柳子厚碑記蘇東坡題頟)</span>衣鉢歷傳新一千百年矣折腰猶有石護僧尚有履孫僧嚴守衛相襲如傳璽存亡此山川興廢幾姓氏異代英雄手一朝未可恃感茲道力深罔墜劫灰裏更來世外交傾葢逢元禮相將扣禪扉靜院聆玄旨揮麈片時談道玅消繁鄙平旦辤山門霏霏霧四起寒風侵帽衣泥深沒石瀡崎嶔半日程㪅問昨舟艤回視前溪山溪山雪瀰瀰</div>
</p></div>
<div class='div-other'><a id='mulu503' />
<p class='h4'>送天拙和尚囘曹溪</p><p style="margin-left:2em" class="lg-abnormal"><div class='lg-row'>青蓮妙相具須眉每憶烟霞獨恨遲野剎傳來支遁偈名山題徧皎然詩心同秋水何曾著意共孤雲任所之手挈鉢缾歸路近千燈還照似前時</div>
</p></div>
<div class='div-other'><a id='mulu504' />
<p class='h4'>將至韶擬入曹溪訪雪槱和尚聞　上公度嶺期促未果此緣作詩述襄奉寄</p><p style="margin-left:2em" class="lg-abnormal"><div class='lg-row'>別來山寺歲時更意欲尋師在此行經榻靜參新法語石樓臥聽曉鐘聲風囘多阻入江路溪淺難遲過嶺程遙憶寒林趺定夜雪侵破衲坐天明</div>
</p></div>
<div class='div-other'><a id='mulu505' />
<p class='h4'>見六祖真相</p><p class="byline">鄭畊</p><p style="margin-left:2em" class="lg-abnormal"><div class='lg-row'>入夏苦炎蒸近結山林想古寺陟層巒虛懷任長往祖師一杖屨燈火懸其上低頭憾業愆悔艾生悲愴蒼蒼林木深習習秋泉響萬慮一息歸前溪風正長</div>
</p></div>
<div class='div-other'><a id='mulu506' />
<p class='h4'>登靈照塔</p><p style="margin-left:2em" class="lg-abnormal"><div class='lg-row'>一塔現空中四山碧無際前林鐘磬聲淡淡松風繼仰首望青冥漸覺雲烟細欲問塔中人此身如不繫相對已忘言半天孤鶴唳</div>
</p></div>
<div class='div-other'><a id='mulu507' />
<p class='h4'>飲卓錫泉</p><p style="margin-left:2em" class="lg-abnormal"><div class='lg-row'>未登曹溪山先飲曹溪水泉水清且泠一入沁人齒憶昔智藥來道與西方美回思未卓前潺潺何處起大地無不然行遠必自邇是以祖師心若泉無所止</div>
</p></div>
<div class='div-other'><a id='mulu508' />
<p class='h4'>見憨山老人真相</p><p style="margin-left:2em" class="lg-abnormal"><div class='lg-row'>覔徑又層林亂石結深宇聞之憨老人更在此中處入戶閴無譁二二僧作侶指點老人來禪床坐若許老人日夜閒不作旖旎語幽懷桂正花涼氣山歸雨冉冉問何之秋空淡容與</div>
</p></div>
<div class='div-other'><a id='mulu509' />
<p class='h4'>曹溪冬日</p><p class="byline">鄒衍中<span class='note-inline'>(英州人)</span></p><p style="margin-left:2em" class="lg-abnormal"><div class='lg-row'>白作平川青作城到來不復問誰擎風濤盡日熾然說器鉢三更尚有聲枯木何年曾習定寒雲無恙亦經行繁霜點點疎鐘內莫漫空中數壞成</div>
</p></div>
<div class='div-other'><a id='mulu510' />
<p class='h4'>偶謁亞僊祠</p><p style="margin-left:2em" class="lg-abnormal"><div class='lg-row'>從緣從法但為因金粟如來長者身一帶河山歸佛國千秋眉字見精神只將光響分蟲鳥且引禪燈作比鄰寂寞幽懷如欲寄梅花開到昔年春</div>
</p></div>
<div class='div-other'><a id='mulu511' />
<p class='h4'>遊曹溪和張聖斧韻四首</p><p class="byline">廖耀<span class='note-inline'>(邑人)</span></p><p style="margin-left:2em" class="lg-abnormal"><div class='lg-row'>石磴飛泉霽亦濛燈傳千載炬猶紅三車演罷天花落萬慮都消在此中</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>寶林隔斷世緣遙夜靜鐘聲徹九霄更有一般竒特處龍歸帶得雨瀟瀟</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>疎慵久已絕招呼機息緣空月共孤一卷楞嚴懸肘後沙鷗應許狎江湖</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>金風䬃䬃送清和竹徑蕭蕭繞薜蘿悟到本來無半字却嫌迦老口偏多</div>
</p></div>
<div class='div-other'><a id='mulu512' />
<p class='h4'>贈陳亞僊</p><p class="byline">黃登<span class='note-inline'>(羊城人)</span></p><p style="margin-left:2em" class="lg-abnormal"><div class='lg-row'>四境能施亦慨然寶林塋墓兩相廷若非盧祖袈裟濶誰識曹溪有亞僊</div>
</p></div>
<div class='div-other'><a id='mulu513' />
<p class='h4'>卓錫泉</p><p style="margin-left:2em" class="lg-abnormal"><div class='lg-row'>歸自黃梅欲浣衣石因錫卓瀑泉飛我來飲水尋源上一派音聲出翠微</div>
</p></div>
<div class='div-other'><a id='mulu514' />
<p class='h4'>重修曹溪通志成奉和家大宗伯原韻寄懷八首</p><p class="byline">龔百朋<span class='note-inline'>(武進人)</span></p><p style="margin-left:2em" class="lg-abnormal"><div class='lg-row'>屢渡曹溪水遙山霧雨封未能遲短棹空自數前峰塵夢依官柳疎林隔梵鐘臥遊時獨往朗詠記吾宗</div>
</p><p class="head5">又</p>
<p style="margin-left:2em" class="lg-abnormal"><div class='lg-row'>第一山前路晴天晝亦陰千章嘉樹老四望積烟深肻闢幽人徑偏勞靜者心中峰招隱處長嘯託棲尋</div>
</p><p class="head5">又</p>
<p style="margin-left:2em" class="lg-abnormal"><div class='lg-row'>百戰祇林在真空幸未灰蟲書侵殿壁雀啄散庭梅震旦緣方熟新州厺不迴亂離難自惜誰為祖庭哀</div>
</p><p class="head5">又<span class='note-inline'>(殿材皆購自西粵)</span></p>
<p style="margin-left:2em" class="lg-abnormal"><div class='lg-row'>經營真慘淡搆造憶從前砥柱貽謀遠縣絲墜緒傳霓旌時枉道金印偶安禪萬木浮灘上蒼蒼帶嶺烟</div>
</p><p class="head5">又</p>
<p style="margin-left:2em" class="lg-abnormal"><div class='lg-row'>興廢曾無定升沈久始分涸泉今日湧卓錫舊時聞僊藥凝丹井天衣卷白雲四山香雨潤霑灑伏波軍</div>
</p><p class="head5">又</p>
<p style="margin-left:2em" class="lg-abnormal"><div class='lg-row'>一識雪公面凭高寫百憂炎方多毒熱客意自清秋問法嗟遲暮觀身近小休喜逢賢地主擊楫濟中流</div>
</p><p class="head5">又</p>
<p style="margin-left:2em" class="lg-abnormal"><div class='lg-row'>謫郡勤為政氷壺坐月明素琴聞鶴和瑤草得龍畊共選溪山勝誰將翰墨輕千秋心跡迥不朽見雙清</div>
</p><p class="head5">又</p>
<p style="margin-left:2em" class="lg-abnormal"><div class='lg-row'>萬里從遷轉虛齋寄旅庵窺籠憐倦鳥倚檻眺睛巒愁緒青油幕羈情綠玉潭何年探信具一笑對優曇</div>
</p></div>
<div class='div-other'><a id='mulu515' />
<p class='h4'>憨山本師年譜疏起率成十章<span class='note-inline'>(有引)</span></p><p class="byline">譚貞默<span class='note-inline'>(嘉興人　司業)</span></p><p style="margin-left:0em;text-indent:2em">庚寅三月三十日自金陵席地壇移寓雨花臺左偶諧居得本師憨山老人年譜自敘實錄蓋王季延<span class='note-inline'>(起隆)</span>同予婿高念祖<span class='note-inline'>(佑釲)</span>從東禪默菴禪友<span class='note-inline'>(明起)</span>覓原本寄至向來所見竝散失未全者也此譜乃本師臨化親筆授記敘丁<span class='corr'>巳</span>歲略云留請淨慈宗鏡堂時諸方名德俱集湖上偕譚生問法東南法會之最勝者昔所未見又云凡一往所經隨手之作玄津壑公譚生孟恂錄成四卷刻之名東遊集時余以丙辰樓<span class='corr'>圮</span>之厄三梁翼蔽再生因緣至徑山寂照菴皈依本師命名福徵命字梁生而示之偈晨夕隨侍八閱月歷三吳諸剎至金沙乃別本師瀕行以手笑撫余肩曰身後事乃屬汝茲得年譜將殫思疇昔侍間所聞為之疏述一時捧誦歡喜頂禮讚歎得十絕句</p>
<p style="margin-left:2em" class="lg-abnormal"><div class='lg-row'>譜成雙樹望花開宗鏡因緣久浪猜萬里曹溪離亂後西林肉佛竟歸來</div>
</p><p style="margin-left:0em;text-indent:2em"><span class='note-inline'>(本師初出家金陵報恩寺西林房)</span></p>
<p style="margin-left:2em" class="lg-abnormal"><div class='lg-row'>五乳曹溪法嗣多秣陵十輩老禪和金針度處憑誰覓繡出鴛鴦沐錦波</div>
</p><p style="margin-left:0em;text-indent:2em"><span class='note-inline'>(素華智旭融澄廣捨寬居廣用堅如慈任明記仁錫諸法屬)</span></p>
<p style="margin-left:2em" class="lg-abnormal"><div class='lg-row'>江上飛書付法徒天邊傳語授衣珠竺乾洙泗光華逼誰道人間判佛儒</div>
</p><p style="margin-left:2em" class="lg-abnormal"><div class='lg-row'>雙徑皈依歲閱吳尋常入定侍雙趺備聞慈后莊嚴事弘法忘身為集枯</div>
</p><p style="margin-left:0em;text-indent:2em"><span class='note-inline'>(李太后祈儲隆施及為泰昌保儲犯患事集菀集枯晉獻公二公子爭立時語)</span></p>
<p style="margin-left:2em" class="lg-abnormal"><div class='lg-row'>一喝親教淨土生一言頻覩鬼神驚面如滿月脣弦月具相慈威畫不成</div>
</p><p style="margin-left:0em;text-indent:2em"><span class='note-inline'>(事詳年譜疏述)</span></p>
<p style="margin-left:2em" class="lg-abnormal"><div class='lg-row'>說法由來不用機上堂祇見佛威儀撇開拄杖婆心大泥水天花導眾歸</div>
</p><p style="margin-left:2em" class="lg-abnormal"><div class='lg-row'>當年手錄東遊集累牘香光者話頭不似諸方拈句子糊心脫口賣風流</div>
</p><p style="margin-left:0em;text-indent:2em"><span class='note-inline'>(者禪書這通)</span></p>
<p style="margin-left:2em" class="lg-abnormal"><div class='lg-row'>佛眼全通儒眼尊肉身顯是法身存普天率土光明遍函蓋單傳直指門</div>
</p><p style="margin-left:2em" class="lg-abnormal"><div class='lg-row'>紫栢當年肝膈同遠將康贊印憨公髑髏影響曹溪現吳粵交光在箇中</div>
</p><p style="margin-left:0em;text-indent:2em"><span class='note-inline'>(達觀入師與本師法契甚㴱同罹保儲之難先是本師戍粵達師寫康居國會尊者影作讚寄之其敘有曹溪肉佛所現憨師康祖分身云云其言果驗)</span></p>
<p style="margin-left:2em" class="lg-abnormal"><div class='lg-row'>歷數曹溪恰過千寶林對面肉身傳儒門五百興名世倍紀應知歷刦緣</div>
</p><p style="margin-left:0em;text-indent:2em"><span class='note-inline'>(盧祖以唐貞觀戊戌春生憨祖以明天啟癸亥冬化相越一千零十七年)</span></p>
</div>
<div class='div-other'><a id='mulu516' />
<p class='h4'>憨祖年譜述疏竟舟次喟然<span class='note-inline'>(三月廿五日從雨花臺出江四月初二日抵家園著作堂)</span></p><p class="byline">前人</p><p style="margin-left:2em" class="lg-abnormal"><div class='lg-row'>一七心齊竟坐忘江城忽忽到禾鄉水窓覿面寶林座硯席遊神宗鏡堂</div>
</p><p style="margin-left:2em" class="lg-abnormal"><div class='lg-row'>歷刦因緣識不忘曹溪一滴是家鄉腹笥傾倒西來葉到岸纔知著作堂</div>
</p></div>
<div class='div-other'><a id='mulu517' />
<p class='h4'>自讚述疏憨本師年譜實錄</p><p class="byline">前人</p><p style="margin-left:2em" class="lg-abnormal"><div class='lg-row'>一代稱尊三佛祖三朝定嗣一乾坤綱羅國史詮禪史打叠宗門印法門</div>
</p><p style="margin-left:0em;text-indent:2em"><span class='note-inline'>(三佛祖者憨師并蓮師達師三朝者神廟及光廟熹廟老宿者一時力爭建儲之臣枯菀是非者一時宮府嫌怒之隙譜者禪史疏者國史)</span></p>
<p style="margin-left:2em" class="lg-abnormal"><div class='lg-row'>枯菀諱談偕老宿笑啼直筆另乾坤因緣時節真奇特孔席偏能報佛門</div>
</p><p style="margin-left:2em" class="lg-abnormal"><div class='lg-row'>恩怨劫灰消溟渤是非輪旭付乾坤春秋筆削西來意左氏心傳不二門</div>
</p><p style="margin-left:2em" class="lg-abnormal"><div class='lg-row'>乾宁宮闈經日月水山瘴海歷乾坤素王諱義空王筆心鏡同懸有及門</div>
</p></div>
<div class='div-other'><a id='mulu518' />
<p class='h4'>送大休和尚應請之曹溪兼簡張大將軍葵軒廣州郡守王邁人南雄郡守鄭兩為<span class='note-inline'>(葵軒昔鎮我郡今移鎮粵東邁人兩為並我郡人)</span></p><p class="byline">前人</p><p style="margin-left:2em" class="lg-abnormal"><div class='lg-row'>正令全憑一指提元來曹洞是曹溪混同南北狐踪絕南蓋乾坤象法齊肉祖重輝遺柱石寶林載震付金鑱大將軍現天龍力海藏光明竚劇犀</div>
</p><p style="margin-left:0em;text-indent:2em"><span class='note-inline'>(憨本師肉身在曹溪)</span></p>
</div>
<div class='div-other'><a id='mulu519' />
<p class='h4'>甲午孟秋二日同婿高念祖放舟送大休和尚因寄香供謁憨本師與話曹溪大統事雨中度杉青閘而別率拈二絕</p><p class="byline">譚貞默<span class='note-inline'>(嘉興人　司業)</span></p><p style="margin-left:2em" class="lg-abnormal"><div class='lg-row'>徂暑連舟過雨涼曹溪一滴普汪洋好絫肉祖生前譜直指南華有瓣香</div>
</p><p style="margin-left:0em;text-indent:2em"><span class='note-inline'>(大休和尚從侍約三十人同閱肉祖憨本師年譜)</span></p>
<p style="margin-left:2em" class="lg-abnormal"><div class='lg-row'>此行莫作等閒看佛祖光明付大檀彈指清䂓齊百丈再來輪藏主雄觀</div>
</p></div>
<div class='div-other'><a id='mulu520' />
<p class='h4'>曹溪八詠</p><p class="byline">高佑釲<span class='note-inline'>(嘉興人　文學)</span></p>
<div class='div-other'><a id='mulu521' />
<p class='h5'>南華寺禮六祖真身及青原南嶽兩大師侍立像</p><p style="margin-left:2em" class="lg-abnormal"><div class='lg-row'>本來面目護禪門卓錫泉流溉後昆<span class='note-inline'>(六祖欲浣五祖所傳屈眴信衣卓錫泉湧至今清甘東坡有銘)</span>五葉應知花是一青原南嶽總同根</div>
</p></div>
<div class='div-other'><a id='mulu522' />
<p class='h5'>天峙岡禮憨山大師真身於塔院</p><p style="margin-left:2em" class="lg-abnormal"><div class='lg-row'>重濬曹溪通正傳從軍奇特此機緣金剛不壞同盧祖<span class='note-inline'>(詳見年譜及先大夫所撰傳贊)</span>漫去旁觀別一天<span class='note-inline'>(塔院西軒最幽勝顏日別一天)</span></div>
</p></div>
<div class='div-other'><a id='mulu523' />
<p class='h5'>宿曹谿和紫栢大師原韻</p><p style="margin-left:2em" class="lg-abnormal"><div class='lg-row'>放眼塵埃隔幾重翛然一宿在琳宮碓房今夜逢三皷為問何人是箇中</div>
</p></div>
<div class='div-other'><a id='mulu524' />
<p class='h5'>欲至濛[泳-永+裏]月華寺禮西竺智藥三藏肉身不果</p><p style="margin-left:2em" class="lg-abnormal"><div class='lg-row'>智藥前身讖不差<span class='note-inline'>(梁天監初智藥勸眾開山謂百六十年後當有法寶於此演法)</span>真身鼎峙梵王家何年再飲曹谿水徧禮南華到月華</div>
</p></div>
<div class='div-other'><a id='mulu525' />
<p class='h5'>唐人陳亞僊祠及其祖墓</p><p style="margin-left:2em" class="lg-abnormal"><div class='lg-row'>陵谷千年幾變遷一坏獨藉寶林傳<span class='note-inline'>(亞僊告六祖曰他日營建幸留高祖墳墓餘願盡捨永為寶坊)</span>全家高蹈無蹤跡<span class='corr'>羨</span>爾神通陳亞僊</div>
</p></div>
<div class='div-other'><a id='mulu526' />
<p class='h5'>蘇程菴<span class='note-inline'>(宋南華寺重辯禪師為東坡表弟程德孺作程公庵東坡南遷改日蘇程庵為之銘)</span></p><p style="margin-left:2em" class="lg-abnormal"><div class='lg-row'>文人隨地足怡情丘壑終非浪得名庵號蘇程原並立到今唯識有端明</div>
</p></div>
<div class='div-other'><a id='mulu527' />
<p class='h5'>大休和尚塔</p><p style="margin-left:2em" class="lg-abnormal"><div class='lg-row'>寶壽傳燈照白蓮吾從伴竹愛逃禪<span class='note-inline'>(師為石雨和尚法孫說法我郡東郭白蓮寺以伴竹居為方丈)</span>今瞻窣堵曹谿路龍象還如在法筵</div>
</p></div>
<div class='div-other'><a id='mulu528' />
<p class='h5'>南華雪槱和尚見示手錄弘覺禪師北遊集</p><p style="margin-left:2em" class="lg-abnormal"><div class='lg-row'>弘覺家風動　至尊<span class='note-inline'>(木陳和尚奉　㫖萬善殿開堂)</span>曹谿一脉紹師門南宗記取北遊錄更喜齊名有報恩<span class='note-inline'>(謂大覺禪師玉林和尚)</span></div>
</p></div></div>
<div class='div-other'><a id='mulu529' />
<p class='h4'>憶曹谿塔影六首</p><p class="byline">周龍德<span class='note-inline'>(莆田人)</span></p><p style="margin-left:2em" class="lg-abnormal"><div class='lg-row'>相照去來現不瞞日月燈高何妨俯仰隱孰失觚稜摸捉知難準推遷信有憑本來誰識取慧炬徹層層</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>等等無差別千年尊與卑因緣相引接彼此不猜疑八極象隨布六丁迹詎移電霆驅剝蝕自在睹威儀</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>多寶光無畏何年湧地陳合離看熟識晤對豁前因不信空花現常疑坐具伸誕登未有路嚮往意難泯</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>大道虛歸實便門顯八微優游生景仰傾倒識皈依臺樹然耶否風幡是歟非劈頭參得破可以理當機</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>高高與下下行止記分明頭角依稀似畵圖隱躍呈前賢拾不得古佛印長生䈥斗憑翻跳無煩蹉跌驚</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'>靜觀此流布前後左右迎剛刀截不斷驟雨洗還并撲得無明散除將浩劫平淨光一片地了了悟無生</div>
</p></div>
<div class='div-other'><a id='mulu530' />
<p class='h4'>芃葊老和尚修南華志成以書見貽恨未有復也茲因百公座元偶遊湖上拈二詩以廣其勝時在壬子小春大雪前五日</p><p class="byline">胡濈</p><p style="margin-left:2em" class="lg-abnormal"><div class='lg-row'>遠承尺素自曹溪珍重開緘慰所思千載源流弘正眼一燈明燄淨毘尼誰憐法運凋零日正是宗風整頓時盧祖功臣雖獨任雈苻未靖莫班師</div>
</p><p class="head5">又</p>
<p style="margin-left:2em" class="lg-abnormal"><div class='lg-row'>象嶺盤榕意正縣聞韶猶未出蹄筌<span class='note-inline'>(予昔駐九成臺時以倥[仁-二+匆]軍旅未及一瞻祖席)</span>既令南[徾-ㄆ+犬]重開面又見歸宗大竪拳克紹一花香二酉總持百代法三銓公今得救焚琴日尚有諸方竹杖圓</div>
</p></div>
<div class='div-other'><a id='mulu531' />
<p class='h4'>寶山</p><p class="byline">楊德亨<span class='note-inline'>(滁州人)</span></p><p style="margin-left:2em" class="lg-abnormal"><div class='lg-row'>西乾垂象此方開曠劫前頭撮就來玉宇裝成攢舍衛金沙涌處現崔嵬珊瑚挂月枝枝燦瓔珞彌天面面該多少經臨渾不識堪嗟落落幾空回</div>
</p></div>
<div class='div-other'><a id='mulu532' />
<p class='h4'>香爐山</p><p style="margin-left:2em" class="lg-abnormal"><div class='lg-row'>托蹟金猊拱象峯祥光擁處祝葉封白雲結葢尊彝鼎翠靄敷紋燦瑞容整樹牛頭翔舞鳳披枝鷄舌鬱盤龍端然峙作人天供裊裊儀容百代宗</div>
</p></div>
<div class='div-other'><a id='mulu533' />
<p class='h4'>鉢盂山</p><p style="margin-left:2em" class="lg-abnormal"><div class='lg-row'>黃梅經接後遍界絕囊藏仰俯天然凑圓成具體詳正命全安養逢時任舉揚兒孫千百代個個好承當</div>
</p></div>
<div class='div-other'><a id='mulu534' />
<p class='h4'>馬鞍山</p><p style="margin-left:2em" class="lg-abnormal"><div class='lg-row'>掀翻經卷駐晴暉跨起揚鞭及第歸信是神駒擔荷得萋萋芳草度人希</div>
</p></div>
<div class='div-other'><a id='mulu535' />
<p class='h4'>迴龍山</p><p style="margin-left:2em" class="lg-abnormal"><div class='lg-row'>山環水合滙龍象許相隨轉步愜回互翻身就祖襧機從生處接路向過來知此去開原嶽迢迢共一支</div>
</p></div>
<div class='div-other'><a id='mulu536' />
<p class='h4'>迷軍山</p><p style="margin-left:2em" class="lg-abnormal"><div class='lg-row'>去路明明却被迷因將法指經傷隮婆心若使興悲憫當下何難立粉虀</div>
</p></div>
<div class='div-other'><a id='mulu537' />
<p class='h4'>象嶺</p><p style="margin-left:2em" class="lg-abnormal"><div class='lg-row'>定力昭千古巍巍不動尊頭蹄尾各正體用式俱存大化全身現元功表跡暄端然回顧好從此奠宗門</div>
</p></div>
<div class='div-other'><a id='mulu538' />
<p class='h4'>羅漢峯</p><p style="margin-left:2em" class="lg-abnormal"><div class='lg-row'>仙陀客子脫空頑伎倆無邊到此間獰猛漫撑龍虎勢淹留徒老衲經班人天路上遮羞面山水塲中駐笑顏一向顢盱空坐過我來特地為君刪</div>
</p></div>
<div class='div-other'><a id='mulu539' />
<p class='h4'>四天王嶺</p><p style="margin-left:2em" class="lg-abnormal"><div class='lg-row'>分疆立界定中邊表示叢林顯實權雨順風調咸具足文經武緯布敷全袈裟角上常隨分坐具方中幸莫偏漫把巡行閒打閧須知落處貴周旋</div>
</p></div>
<div class='div-other'><a id='mulu540' />
<p class='h4'>狗耳嶺</p><p style="margin-left:2em" class="lg-abnormal"><div class='lg-row'>雙根聳峻插天寒久把時人眼下瞞拈却趙州閒語句正好移來耳際看</div>
</p></div>
<div class='div-other'><a id='mulu541' />
<p class='h4'>盪水石<span class='note-inline'>(同四無無懷法熹輝山超凢諸公偕玩隨于石上趺坐偶成得鹽字)</span></p><p style="margin-left:2em" class="lg-abnormal"><div class='lg-row'>雪糝衝澎邁撒鹽沉香屏外水晶簾當前朵石疑犀伏夾道花茵勝鳥拑際我清流同納爽憑他火聚不知炎二三結伴跏趺處坐久相依浪亦幨</div>
</p></div>
<div class='div-other'><a id='mulu542' />
<p class='h4'>鎖龍石</p><p style="margin-left:2em" class="lg-abnormal"><div class='lg-row'>一石崚嶒號鎖龍非同鐵樹邈遺踪水窮山盡天然別把住名藍色色共</div>
</p></div>
<div class='div-other'><a id='mulu543' />
<p class='h4'>坐石</p><p style="margin-left:2em" class="lg-abnormal"><div class='lg-row'>飽壓林泉猶未足時時石上坐看山名峯選得將何似留下殘痕跡點斑</div>
</p></div>
<div class='div-other'><a id='mulu544' />
<p class='h4'>招隱巖</p><p style="margin-left:2em" class="lg-abnormal"><div class='lg-row'>名根不斷隱難終招到何時招得同三十年來胡亂後朝朝淹沒醬鹽中</div>
</p></div>
<div class='div-other'><a id='mulu545' />
<p class='h4'>花果園</p><p style="margin-left:2em" class="lg-abnormal"><div class='lg-row'>昔年花果勝今祗落頹垣荊棘周遭滿根苗逐處掀多般經緝理其奈久沉淪無數芳菲地摧殘不可言</div>
</p></div>
<div class='div-other'><a id='mulu546' />
<p class='h4'>曹谿水</p><p style="margin-left:2em" class="lg-abnormal"><div class='lg-row'>瀠環一水四周界東泛西流南北届二十里經曹侯村留名取作曹谿派清涼濬澈不滓塵美冽香甘壓沆瀣智藏纔嘗便了知尋源探出西來邁宣聲蹟應寶林陀後百餘年聖者邂韶牧表言天監間蜚音肇造開荒砦一莖捧出梵王宮闡落天南玄勝掛隋末兵凶搆嶺隅精藍復又經殘敗唐興儀鳳祖歸來生面重披新破壞剏制興隆不一傳遺沿歷歷言攸嘬徵文攷古列眉端似可不煩搜稊稗惟水洋洋滙百川千支法脈于斯湃揭將溪水溯淵源願與同流疏積瘵一滴沾來倍酪酥澆腸灌頂通身快休輕委靡雜郎當抉得清真淨灑灑啜飲沉酣沒易難纖鋒相扣鍼投芥噫噫噫拈來早已落圈繢</div>
</p></div>
<div class='div-other'><a id='mulu547' />
<p class='h4'>大雄殿</p><p style="margin-left:2em" class="lg-abnormal"><div class='lg-row'>獨踞天南第一峯萬山拱首效朝宗千年瑞栢空幽鳥七級鑌輪鎮毒龍翠擁琉璃掀碧落光敷寶網燦華封瞻依到地經行際熟處跚跚認舊踪</div>
</p></div>
<div class='div-other'><a id='mulu548' />
<p class='h4'>祖師殿</p><p style="margin-left:2em" class="lg-abnormal"><div class='lg-row'>契深無所住隨處摠如然因孫穪曰祖遇俗強名禪金碧曾何意崔嵬別有天景人俱寂寂一磬破幽玄</div>
</p></div>
<div class='div-other'><a id='mulu549' />
<p class='h4'>羅漢樓</p><p style="margin-left:2em" class="lg-abnormal"><div class='lg-row'>擎山跨海漫郎當應供千程幾慣嘗貯在一樓跟脚盡消歸四果委端詳衣珠落處知安隱[友/皿]袋收時許退藏縱有雄心雄不去挨挨擠擠且隨常</div>
</p></div>
<div class='div-other'><a id='mulu550' />
<p class='h4'>寶塔</p><p style="margin-left:2em" class="lg-abnormal"><div class='lg-row'>八萬四千猶覺少纍纍一座孰堪任舒光久已冺階級結搆何由計丈尋撑天卓地渾閒具餙寶鋪金浪費心記得當年經繞匝空懸遺跡到于今</div>
</p></div>
<div class='div-other'><a id='mulu551' />
<p class='h4'>降龍塔</p><p style="margin-left:2em" class="lg-abnormal"><div class='lg-row'>真龍久矣沒形蹤銕塔猶藏屋裡峯為得貢高增我慢留將機警示頑庸</div>
</p></div>
<div class='div-other'><a id='mulu552' />
<p class='h4'>羅漢井</p><p style="margin-left:2em" class="lg-abnormal"><div class='lg-row'>龍宮透處渾身濕出沒頭頭孰了期徹底掀翻殊痛快轆轤聲裏漫尋思</div>
</p></div>
<div class='div-other'><a id='mulu553' />
<p class='h4'>伏虎亭</p><p style="margin-left:2em" class="lg-abnormal"><div class='lg-row'>孤亭窅窅半山中為護伽藍住二空世遠傳訛多錯擬到來時有嘯生風</div>
</p></div>
<div class='div-other'><a id='mulu554' />
<p class='h4'>隨喜　祖師衣鉢腰石敕制</p><p style="margin-left:2em" class="lg-abnormal"><div class='lg-row'>破落家私幾件般肯將貯處子孫瞞身衣放下經狼狽腰石㩗來竭楚酸擔荷總為空刼想錫旌奚<span class='corr'>羨</span>歷朝翰相傳不獨留徵信珍重還須別眼看</div>
</p></div>
<div class='div-other'><a id='mulu555' />
<p class='h4'>卓錫泉</p><p style="margin-left:2em" class="lg-abnormal"><div class='lg-row'>一滴無餘落處周寂然不動遍山丘尋源盡道八環卓普潤何殊七寶流諦聽渾涵聲響絕縱觀因悉支分由當時澣濯衣痕處石上灣旋水道㽞</div>
</p></div>
<div class='div-other'><a id='mulu556' />
<p class='h4'>亞仙祠</p><p style="margin-left:2em" class="lg-abnormal"><div class='lg-row'>後山留骨此留形香火千年與寺馨畢竟便宜公占得祠門常有老僧扄</div>
</p></div>
<div class='div-other'><a id='mulu557' />
<p class='h4'>亞仙祖墓</p><p style="margin-left:2em" class="lg-abnormal"><div class='lg-row'>墓下燈然不夜臺慳貪破盡妙明開要知歷歷舒光者也是從他捨得來</div>
</p></div>
<div class='div-other'><a id='mulu558' />
<p class='h4'>蘇桯菴</p><p style="margin-left:2em" class="lg-abnormal"><div class='lg-row'>嶺外逢親話卷阿當時曾否號東坡不因此處來中表何有遺菴寄綠蘿堪笑從前俱錯指一經較後別誵訛惠陽久住題留遍爭似茲山擅勝多</div>
</p></div>
<div class='div-other'><a id='mulu559' />
<p class='h4'>西來橋散[屧-彳+爿]篇</p><p style="margin-left:2em" class="lg-abnormal"><div class='lg-row'>入山竟浹旬窮日無些事飽飯足三飱探踪摹景致冥搜句不成寮坐憨憨閟神理雖清明昏魔窺靜伺驅除遣經番力倦將思寐不肯與之乘披襟閒散次森陰古木叢幽黯彌天邃右去半程途路通山澗地徘徊楚楚間石拱橫橋寘方周徑丈餘西來題署字簷楹橋上安像刻冠裳吏名號相公祠三人班列置考其所以然兼雜谿中志一薛二劉俱有唐時侍治世深千百年詎作山中崇崇祀尚鷄豚腥葷淋血膩復傳市貿徒禱祝獲攸利以我揆度思三公咸俊異不為棲鳳梧爭此鷄鶩飼無乃山之魈倚草附木䫫冐穪公等名愚惑茲氓穉因俗以成風同歸相習偽世情日已非無處無假寄祠上一低回深增公等慨冥冥若有知豈不興慙愧即使三公靈亦當醒沉醉托斯山景怡仗我祖師智易轍與更弦精修未來位毋甘一朵頥永墮迷淪累千古可同堂我言良不二因之攄微詞留作山中誌明昧等齊觀希趨清淨義</div>
</p></div>
<div class='div-other'><a id='mulu560' />
<p class='h4'>雪濤泉</p><p style="margin-left:2em" class="lg-abnormal"><div class='lg-row'>一泓噓出濬孰測所由來璧映全分玉珠呈不借胎乍親先定動久立淨棼埃淹沒經年代際雪始重開</div>
</p></div>
<div class='div-other'><a id='mulu561' />
<p class='h4'>本來堂</p><p style="margin-left:2em" class="lg-abnormal"><div class='lg-row'>不妨懸一物省得草深深寄語叅堂侶拓開行路心</div>
</p><p class="byline">江南傑<span class='note-inline'>(潯州　叅軍)</span></p><p style="margin-left:0em;text-indent:2em">粵東環海皆山而曹溪為最余髫年應試每擬步遊瞻禮盧祖憨師會以俗覊不果所願迨後受事潯陽接晤道開祥生上人言及勝躋時欲一航就道又緣匏繫終為艸艸勞人迷失仙境信非偶然率爾援筆步　龔總憲八韻寄附識之</p>
<p class="head5">其二<p class="byline"><span class='note-inline'>(潯州　叅軍)</span></p></p>
<p style="margin-left:2em" class="lg-abnormal"><div class='lg-row'>遙望曹溪地春雲遍處封蒼松生細雨寒霧映高峰隱隱無僧舍沉沉有夜鐘若非坐具濶誰信啟南宗</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>空山新雨後天色半晴陰古殿橫雲鎖荒臺藹霧深禪人無日月旅客有身心想起浮生夢何須此外尋</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>暫過寶林勝世緣已俱灰法聞悟不二道演受黃梅香水千流出溪雲萬派迴蒼茫無盡處惟聽夜猿哀</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>來慕南宗道孤蓬宿水前每憑靈骨召不遘鏡臺傳佛法原非隱儒書豈乏禪功名今勘破閒臥雨花煙</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>曹溪猶可望春色雨中分禮佛悟菩鏡叅師澹見聞山空僧入定院逈鳥穿雲欲寫籠鵞字才慚比右軍</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'>從步幽清處乘閒散我憂望花虛翠嶺憶月送江秋登塔風來浪臨嵓雨不休滿堤煙霧繞半帶紫雲流</div>
</p><p class="head5">其七</p>
<p style="margin-left:2em" class="lg-abnormal"><div class='lg-row'>芳草開青嶂山花照水明鴉啼催客艇鶯語警農耕宦拙悲多累途貧喜得輕曹溪春色好兼有雨聲清</div>
</p><p class="head5">其八</p>
<p style="margin-left:2em" class="lg-abnormal"><div class='lg-row'>鶯聲隨杖擔披笠到茅菴燒蠟光迎電焚香烟變嵐依稀法歷歷彷彿道潭潭覔遍真衣鉢山雲處處曇</div>
</p></div>
<div class='div-other'><a id='mulu562' />
<p class='h4'>遊南華八詠<span class='note-inline'>(有引)</span></p><p class="byline">葉芳<span class='note-inline'>(金華人　曲江令)</span></p><p style="margin-left:0em;text-indent:2em">韶人樂事競稱南斗攬春華騷客高風雅尚曹溪敲好句余學製曲江心竊嚮往之而未逮也茲當癸酉花朝後十日春光明媚案牘稍閒正欲問俗觀風兼可尋真訪道因謁祖山登眺不已啜清泉臥竹榻悠然善矣興會所到賦詩八首以誌勝遊不自計其工與拙云</p>
<p style="margin-left:2em" class="lg-abnormal"><div class='lg-row'>出郭巡南陌春深山色濃朝霞飛片片晴翠積重重黯澹村庄樹蕭踈古寺鐘為叅六代祖直入白雲峯</div>
</p><p class="head5">其二</p>
<p style="margin-left:2em" class="lg-abnormal"><div class='lg-row'>翹首南華勝穿雲路不迷輕紅花覆樹嫩綠柳垂堤雨過鶯聲滑風翻蝶翅低維摩應不遠隱現在曹溪</div>
</p><p class="head5">其三</p>
<p style="margin-left:2em" class="lg-abnormal"><div class='lg-row'>練石開宗遠來遊世網空樹高山色外花落鳥聲中滴露千峯雨鳴泉萬壑風虎亭頻徙倚處處鉢曇蒙</div>
</p><p class="head5">其四</p>
<p style="margin-left:2em" class="lg-abnormal"><div class='lg-row'>卓錫當年事泉流永不窮鐘聲猿雜韻貝葉鶴翻風法雨烟嵐外天花夕照中松針三兩點<span class='corr'>刺</span>破大虛空</div>
</p><p class="head5">其五</p>
<p style="margin-left:2em" class="lg-abnormal"><div class='lg-row'>不二西來意南宗六代分破裟披慧月隻履踏慈雲遺錫龍泉嘯荒碑仙奕聞伏魔何用杵一指勝千軍</div>
</p><p class="head5">其六</p>
<p style="margin-left:2em" class="lg-abnormal"><div class='lg-row'>不盡登臨興禪堂坐翠微月明幡影落風定鐸聲稀法相無今古靈根豈合違焚香摩佛骨始信見真依</div>
</p><p class="head5">其七</p>
<p style="margin-left:2em" class="lg-abnormal"><div class='lg-row'>佛祖傳燈處偶來一榻分老梅斜掛月新柳半拖雲茶煮池氷化鐘敲谷響聞何年容吏隱丹竈煉氤氳</div>
</p><p class="head5">其八</p>
<p style="margin-left:2em" class="lg-abnormal"><div class='lg-row'>昨宿曹溪寺晨登憨祖堂偈叅無物地悟徹上乘方茗泛松濤綠花飄金粟香老僧能說法指點盡慈航</div>
</p></div>
<div class='div-other'><a id='mulu563' />
<p class='h4'>贈足因禪師</p><p style="margin-left:2em" class="lg-abnormal"><div class='lg-row'>地迴超凡境山僧契佛深崖松多古色幽壑散春陰八定雲歸鉢談空月照心曹溪一滴水玅諦此中尋</div>
</p></div>
<div class='div-other'><a id='mulu564' />
<p class='h4'>贈四無和尚</p><p style="margin-left:2em" class="lg-abnormal"><div class='lg-row'>南華千古寺憨院枕山陽說法天花墜叅禪毳衲香松濤寒夜雨鶯語靜僧房<span class='corr'>羨</span>爾山中老山中日月長</div>
</p></div></div></div></div>
</div><!-- end of div[@id='body'] -->
</body></html>