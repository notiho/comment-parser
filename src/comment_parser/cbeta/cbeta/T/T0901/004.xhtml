<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>陀羅尼集經</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<div class='pin'>
<div class='div-other'>
<p class='juan'><a id='mulu115' />佛說陀羅尼集經卷第四<span class='note-inline'>(觀世音卷上)</span></p><p class="byline">大唐天竺三藏阿地瞿多譯</p><a id='mulu116' />
<p class='h2'>十一面觀世音神呪經<span class='note-inline'>(注是人意，麁是經本，此卷總有五十二印，五十是主，二印是客)</span></p><p>如是我聞：</p>
<p>一時佛在王舍城中耆闍崛山與無量菩薩摩訶薩大眾俱，前後圍遶。爾時，觀世音菩薩摩訶薩與無數持呪賢聖俱，前後圍遶，來詣佛所。到佛所已，五體投地頂禮佛足，禮佛足已，遶佛三匝，却坐一面。</p>
<p>時觀世音菩薩白佛言：「世尊！我有心呪，名十一面，具有無量大陀羅尼并諸印法及無量壇。我今說之，為一切眾生故、欲令一切眾生念善法故、欲令一切眾生無憂惱故、為除一切眾生病故、為一切障難災怪惡夢悉除滅故、欲除一切橫病死故、欲除一切諸惡心者令調柔故、欲除一切諸魔鬼神障難不起故。世尊！我未曾見若天、若魔、若帝釋、若沙門、若婆羅門等有能受持如是法者，若讀、若誦、若書寫流布、或以此法防護其身、或以此印印水，呪已澡浴其身，若入陣鬪戰、若為毒所中；持此法者，一切諸難無所能為，唯宿殃不除。如是之法，一切諸佛所念。我此呪法，一切諸佛所記。</p>
<p>「世尊！我憶過恒河沙數劫外有佛名百蓮華眼頂無障礙功德光明王如來，我於爾時在彼佛所作大持呪仙人中王，於彼佛所方得此法。得此法時，十方諸佛皆現目前。見佛現已，忽然即得未曾有智。當知此法有如是神力，亦能利益無量眾生。是故當知：若善男子、善女人等有能晝夜慇懃讀誦，勿令忘失，持此法時更莫他境，於晨朝時洗浴其身，著新淨衣，受持此法，作印護身，淨泥摩壇，隨意方圓、闊狹、大小結界已竟，請觀世音坐於壇上，燒香、散華、種種供養，禮拜誦呪一百八遍。持此呪者，現身即得十種果報。何等為十？一者、身常無病；二者、恒為十方諸佛憶念；三者、一切財物、衣服、飲食自然充足，恒無乏少；四者、能破怨敵；五者、能使一切眾生皆生慈心；六者、一切蠱毒、一切熱病無能侵害；七者、一切刀杖不能為害；八者、一切水難不能漂溺；九者、一切火難不能焚燒；十者、不受一切橫死。是名為十。復得四種果報。何等為四？一者、不為一切禽獸所害；二者、永不墮地獄；三者、臨命終時得見十方一切諸佛；四者、命終之後生無量壽國。</p>
<p>「世尊！我念過恒河沙數劫復過無量恒河沙數劫，爾時有佛名曼陀羅香如來，我於彼佛為優婆塞身，於彼佛所復得此法。得此法已，於四方劫超生死際。說此法時，得一切諸佛大慈大悲大喜大捨智慧藏法門。以此法門力故，能救一切眾生，一切牢獄、繫閉、杻械、枷鎖、臨當刑戮、水火等難種種苦惱，我恒救護，令得解脫。一切夜叉、羅剎娑等，由此法印陀羅尼力，令此夜叉、羅剎娑等皆發善心，功德具足，即發阿耨多羅三藐三菩提心。我此法等有如是力。</p>
<p>「設復有人犯四重罪及五逆罪，能持此法讀誦一遍陀羅尼者，所有一切恨本重罪悉得除滅。誦此呪者有如是功德，況復依教能作印法、誦持呪者？當知是人於萬萬億那由他諸佛所曾聞此法，今還得聞。況復受持、讀誦、晝夜不忘者？是人若心有所念者，我滿其願。</p>
<p>「若復有人月十四日或十五日以香湯洗浴其身，著新淨衣，一上廁、一洗浴，如此淨衣，不得上屏。行此法時，竟日不食，作印護身。結界法已，誦陀羅尼至於明旦。其道場中置觀世音像，作請觀世音印，誦呪，懸於種種雜色幡蓋、香華供養。初入道場時，必須殷重至心奉請十方諸佛，慇懃懺悔，讚歎三寶。禮三拜已，在於像前敷一坐具，胡跪恭敬，至心發願，作數珠印，把珠掐之，一心誦呪一千八遍——一百八遍亦得無咎。次執香鑪燒香而言：『此處無有種種供養、上味飲食，慚愧謝之。』</p>
<p>「世尊！我由此等法印呪力名號尊貴難可得聞，若有稱念百千俱致那由他諸佛名號，復有暫時稱我名號，彼二人福正等無異。」</p>
<p>爾時，觀世音菩薩白佛言：「世尊！若善男子、善女人晝夜慇懃稱我名號者，皆得阿毘跋致地，現身得離一切苦惱、一切障難、一切怖畏，及三毒罪悉得除愈，況復有人依於此教如法修行？當知是人即得阿耨多羅三藐三菩提，如在掌內。」</p>
<p>爾時，佛告觀世音菩薩摩訶薩言：「善哉，善哉！善男子！汝乃能於一切眾生起於大慈大悲之心，而欲開示此大神呪印等法門。善男子！汝由此法方便力故，悉能救脫一切眾生，所有病苦、障難、怖畏、身語意惡，乃至安立一切眾生於阿耨多羅三藐三菩提心決定無疑。善男子！此陀羅尼印等法門我亦隨喜，受汝神呪、印等之法我亦印可。善男子！汝今說之。」</p>
<p>爾時，觀世音菩薩摩訶薩從座而起，偏袒右肩，五體投地，頂禮佛足，右膝著地，而白佛言：「世尊！我今承佛神力，次第說印陀羅尼壇功能法式。」即說呪曰：</p>
<p class="dharani">「那<span class='note-inline'>(上音)</span>謨<span class='note-inline'>(上音)</span>囉<span class='note-inline'>(上音)</span>跢那<span class='note-inline'>(二合)</span>跢囉<span class='note-inline'>(二合)</span>夜耶<span class='note-inline'>(一)</span>　那<span class='note-inline'>(上音)</span>謨<span class='note-inline'>(上音)</span>阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　唵<span class='note-inline'>(八)</span><span class='note-inline'>(去音長引)</span>　馱囉馱囉<span class='note-inline'>(九)</span>　地哩地哩<span class='note-inline'>(十)</span>　杜嚕杜嚕<span class='note-inline'>(十一)</span>　壹[齒*來]伐[齒*來]<span class='note-inline'>(十二)</span><span class='note-inline'>(茶賣反去音上下同)</span>　齲犁尾齲犁<span class='note-inline'>(十三)</span>　闍梨闍梨<span class='note-inline'>(十四)</span>　鉢囉闍梨鉢囉闍犁<span class='note-inline'>(十五)</span>　鳩素咩<span class='note-inline'>(十六)</span>　鳩蘇麼婆梨<span class='note-inline'>(十七)</span>　壹里弭<span class='note-inline'>(去音)</span>里<span class='note-inline'>(十八)</span>　止里止徵<span class='note-inline'>(知里反)</span><span class='note-inline'>(十九)</span>　闍羅摩<span class='note-inline'>(二十)</span>　波那<span class='note-inline'>(去音)</span>耶<span class='note-inline'>(二十一)</span>　鉢囉<span class='note-inline'>(二合)</span>摩輸陀薩埵<span class='note-inline'>(二十二)</span>　摩訶迦嚧尼迦<span class='note-inline'>(二十三)</span>　莎<span class='note-inline'>(去音下同)</span>訶<span class='note-inline'>(二十四)</span>」</p>
<p>觀世音菩薩說此陀羅尼時，佛、菩薩眾、金剛、諸天等高聲讚言：「善哉，善哉！」</p>
<p>爾時，觀世音菩薩白佛言：「世尊！此是根本陀羅尼，若有念誦，獲如上說功德勝利。已說根本陀羅尼竟，次說七日供養壇法。</p>
<p>「若有沙門、若婆羅門、善男子等誦於祕密法藏，要決成就大驗，若諸國王心生決定，懺悔眾罪，願欲見聞都大道場法壇會者，先覓清淨寬大院宇、精華大舍、及好寺舍佛堂之所——露地亦得。定知處已，白月一日於晨朝時，阿闍梨身及諸弟子香湯洗浴，將諸香花至其處所。阿闍梨手執跋折羅，次第問諸弟子等言：『汝等決定欲學諸佛祕密法藏，不生疑不？』徒眾答言：『我等欲學諸佛法藏，決定誠信，不生疑心。』如是次第三問三答。</p>
<p>「如是答竟，次阿闍梨手印香鑪、水等，呪已，手執香鑪胡跪燒香，啟白一切諸佛、般若、菩薩、金剛、天等、及與一切業道冥祇：『今此地者是我之地，我今欲立七日七夜都大道場法壇之會，供養一切十方法界諸佛世尊、及般若波羅蜜多、諸菩薩眾、金剛、天等，領諸徒眾，決定一切祕密法藏難思議法門故，取諸證成。我欲護身結界法事，在此院內東西南北、四維上下所有一切破壞正法毘那夜迦、惡神鬼等皆出去我結界之所七里之外；若護正法善神鬼等、於我佛法中有利益者，隨意而住。』說此語已，次等依彼軍茶利法辟除結界。既結界竟，即令掘去十肘地內一切惡土、骨、髮、炭糠、瓦礫等物。若上好地，掘深一磔；若中，一肘；下地，二肘；若下下地，掘深三肘。惡物盡竟，將好淨土堅築令平，基高最好。次第二日及第三日以泥泥地。</p>
<p>「次第四日用牛糞香泥泥其地竟，次將繩子四方八肘一匝挽之，四角下點，更以繩子從東北角至西南角、從東南角至西北角交叉挽之。其繩叉中下點，掘地深一磔許，埋著五寶并及五穀——其五寶者，一、金，二、銀，三、真珠，四、珊瑚，五、琥珀；言五穀者，一、大麥，二、小麥，三、稻穀，四、小豆，五、胡麻——以一片絹共裹寶穀，以五色線繫絹埋之。其五色線一頭出地長五指許，此寶物等永不得出。</p>
<p>「次作大結界，其結界法，執跋折羅<span class='note-inline'>(唐云金剛杵也)</span>右遶壇外，急走三匝，作毘那夜迦種種結界印印地下四方、上方，誦呪作印，啟告辟除結界等法如初日說，依軍茶利次第法用。</p>
<p>「次第五日結界法式，如第四日，更用牛糞塗地。其塗地法，手右旋磨，勿向左磨。其餘事者同第四日。</p>
<p>「次第六日，阿闍梨洗浴先入壇內，又好聰明弟子二人亦淨洗浴，著新淨衣，隨後入壇。以壇香湯和石灰竟，石灰汁中染細繩子，令一弟子把其繩頭按壇東北，正當角頭先點之處。次阿闍梨把繩一頭按壇東南，正當角頭先點之處，急挽著地，使一弟子捻繩中央拼著地上。次東北角弟子起，向西南角坐，亦如前作；次東南角阿闍梨起，向西北角坐，亦如前作；次西南角弟子起，向東北角坐，亦如前法。次先拼處，從外向內離一肘許，更依前法圍遶拼之。次取八肘繩子屈中，當壇一方下著一點，更屈二肘繩子從壇一方中央點量，左右更點兩處。</p>
<p>「次其一方門壁去壇繩五指許，次更屈門壁向左右五指許作，次其門左右兩畔寬五指許作。次其門外邊直畫著，一方若爾，三方准知。</p>
<p>「次作中院，外繩四肘，其外院內繩與中外繩兩繩之間開一肘道。其中院門四方壁與向左右總作三指許，其門外邊繩子拼法亦如前法。</p>
<p>「其中院內方離外繩一肘更拼石灰繩子。其壇正中心作二肘院，莫作門。</p>
<p>「次阿闍梨以五色線一呪一結，五十五結，用馬頭觀世音呪。呪曰：</p>
<p class="dharani">「『唵<span class='note-inline'>(一)</span>　阿彌<span class='note-inline'>(上音)</span>哩都知<span class='note-inline'>(二合)</span>婆<span class='note-inline'>(去音)</span>婆<span class='note-inline'>(二)</span>　嗚[合*牛]泮<span class='note-inline'>(三)</span>』</p>
<p>「次以絹片裹於五寶并五穀子，五色線繫，繫呪索上，隨人多少一一裹之。</p>
<p>「次於壇四角各竪一竿，西門兩箇竹竿以繩繞繫四角竿上，於其繩上懸雜色幡。其壇上方東西南北四維繫幡，交絡莊嚴。其壇外院西門南側離壇二尺穿作火鑪，縱廣深淺各二尺作。於其鑪中留一土臺，臺上素作香泥蓮華為蓮華座。</p>
<p>「次日欲沒時，阿闍梨令諸弟子總洗浴竟，次阿闍梨作大結界。</p>
<p>「次日入時，召請諸佛、菩薩、金剛，於壇中心著一佛像，北方觀世音、南方金剛，以種種香華、五槃飲食、十六盞燈而供養之。</p>
<p>「次於西門外敷新淨席。</p>
<p>「次阿闍梨喚諸弟子作護身印，一一誦呪七遍，各各與印諸弟子頂，及兩肩、心、咽、眉間、髮際、腦後。護身畢已，令諸弟子就於席上，面向東坐。</p>
<p>「次取香華及白芥子，阿闍梨把白芥子各呪七遍，次第打諸弟子頭上三遍。打竟，更與護身，用馬頭觀世音印呪之。</p>
<p>「次阿闍梨胡跪，問於最長弟子而云：『汝今欲得學此法不？』弟子答云：『欲得。』如是次第問諸弟子，法用如前。</p>
<p>「次阿闍梨手擎香水，泮諸弟子一一頭上。復以右手按諸弟子一一胸上，為誦馬頭觀世音呪。次取呪索各各與繫諸弟子臂——男左女右。次以娑羅樹汁香次第與泮諸弟子身，右旋三轉。泮香水竟，次旋炬火，亦如前法。次與柳枝，各長八指。次授與華竟，令諸弟子向東列坐，教諸弟子投華向前。次嚼柳枝，亦如前投。若其華頭向身者，好；背向東者，知魔障出；向南、北者，皆為不吉。柳枝嚼處向身者，好；背向東者，知魔障出；餘如華法。次與洗手，各以手領跋折羅水，敬謝飲之。</p>
<p>「次阿闍梨入壇，啟白諸佛、菩薩、金剛等云：『我以次第問諸弟子，又以作法次第試竟，今諸弟子欲入壇來供養聖眾。』如是啟已，引入弟子略供養竟，發遣出外。阿闍梨語諸弟子：『各臥睡去，若有所夢，明朝各各向我道之。』時諸弟子總臥去後。</p>
<p>「次阿闍梨入於壇內，白佛、菩薩、金剛等云：『諸弟子等明日更欲入道場來廣作供養，諸佛、菩薩、金剛、天等請昇空中，明欲供養，臨時總赴受眾供養<span class='note-inline'>(如是三說)</span>。』然後發遣壇內諸佛、菩薩、金剛及諸天等。</p>
<p>「次阿闍梨向壇北邊，面向南坐，著一火鑪，誦馬頭呪，呪白芥子，一呪一燒，一百八遍，時諸弟子即得滅罪。</p>
<p>「次阿闍梨與二弟子於一夜中以五色粉敷置壇內。敷置法者，先從內院，初以白色，次黃、青、赤，後以黑色。到明旦起更置外院，從東北角右迴作之，以五色物依前法作。於壇中心安十一面觀世音以為坐主，蓮華座上安置輪形。</p>
<p>「次內院東面中央安阿彌陀佛，佛右邊安釋迦牟尼佛、左邊安般若波羅蜜多；北面中央安大勢至菩薩，右邊安觀世音母、左邊安馬頭觀世音；南面中央安金剛王，右邊安金剛母、左邊安跋折羅母瑟知；西面院門南邊安提頭賴吒、北邊安毘嚧陀迦。</p>
<p>「次作外院東行，從北頭先安曼殊室利菩薩，次彌勒菩薩、次安栴檀德佛、次阿閦佛、次相德佛、次普賢菩薩、次月天、次虛空藏菩薩。</p>
<p>「外院北面，從東頭先安摩訶稅多<span class='note-inline'>(唐云大白觀世音也)</span>，次摩訶室唎曳、次隨心觀世音、次一瑳三跋底伽羅、次阿牟伽皤賒<span class='note-inline'>(唐云不空羂索)</span>、次苾俱致、次毘摩羅末知。</p>
<p>「此院南行，從東頭先安火頭金剛，次安尼藍婆羅陀羅<span class='note-inline'>(唐云青金剛也)</span>、次母嚕陀吒伽<span class='note-inline'>(金剛兒名)</span>、次蘇皤<span class='note-inline'>(二合)</span>斯馳<span class='note-inline'>(二合)</span>迦羅、次素婆休<span class='note-inline'>(亦是金剛兒也)</span>、次央鳩尸、次跋折羅商迦羅。</p>
<p>「外院西行，從南頭先安摩唎支，次安日天、次安毘嚕博叉天王。次安作門，門北壁毘沙門天王、次安地天、次安一切龍王。</p>
<p>「其外院四角，各安交叉二跋折羅<span class='note-inline'>(如十字形)</span>。</p>
<p>「又，中院四角准前，各安二跋折羅，亦交叉著<span class='note-inline'>(如十字形)</span>。</p>
<p>「次阿闍梨起立西門看壇中事——何者是好？何者不好？何者周匝？何不周匝？——好好撿挍，仍於壇內遣舊弟子守護而住。</p>
<p>「次阿闍梨香湯洗浴，著新淨衣，當以緋帛裹自頭頂<span class='note-inline'>(紅色亦得)</span>，仍以黃帛繞頭繫額。</p>
<p>「次以呪索繫自左手，正當腕節。</p>
<p>「次作護身印印於自身，皆用馬頭護身印呪。</p>
<p>「次把跋折羅，作阿蜜哩多軍茶利身印，三迴右轉於壇外邊。</p>
<p>「次作地結界，四方、上方次第而作，并誦馬頭呪。</p>
<p>「次取水罐一十三口，各授一升許，滿盛淨水，於中少少盛著五穀，并著小小龍腦香、欝金香等、及石榴黃，共前五寶裹中盛已，著於罐內。其罐口上以柳、柏枝并葉、竹枝塞頭嵸竪，各以白絹束令不散。</p>
<p>「次呪水罐一百八遍，用十一面觀世音呪呪罐，如是一百八遍呪已將入，先安內院四角、中心各一水罐，次於外院四角四門各安一罐。</p>
<p>「次取兩銀盤，一盤盛香水、一盤盛華。</p>
<p>「次取彼盤內華著於一盤香水中，浸竟。</p>
<p>「次取彼華少許著自掌中，即作身印，先請壇中心十一面觀世音。誦七遍已，即作坐印。亦誦坐呪滿七遍已，然後放華投於本位，安置既竟。</p>
<p>「次請中院東行，一一如前，次請北行、次請南行、次請西行竟、次請外院東行、次請北行、次請南行、次請西行，總奉請竟。</p>
<p>「次作大結界印，次取香水散於壇內諸佛、菩薩、金剛等前，次散諸華。</p>
<p>「次於壇中心著一香鑪，四方八門各一香鑪，總燒香竟，然後阿闍梨把一香鑪，燒種種香，從壇外邊右繞一匝。行道已竟後，放著香鑪當於西水罐邊。</p>
<p>「次取西門水罐之上五色線一頭，將右轉繞於壇外邊竹竿之上，還到西門一匝繫之。</p>
<p>「次著飲食，於壇中心觀世音前四盤飲食，其餘諸菩薩等前各著一盤。</p>
<p>「次於中心著四盞燈，其餘坐邊各著一盞。</p>
<p>「次於佛菩薩等布施金、銀、絹帛、錢財等物，隨有布施。</p>
<p>「次阿闍梨將舊弟子把香花水及煮五穀三四升許，其阿闍梨施一宅中十方鬼神飲食已竟。</p>
<p>「次阿闍梨洗手漱口，入壇三禮，却縮出來。</p>
<p>「次舊一弟子把一花疊，又一弟子手把香鑪及白芥子，逐闍梨後，一一別喚新弟子來在壇西北角外立。</p>
<p>「次阿闍梨先把白芥子以馬頭呪呪七遍已，三迴打於弟子頭上，次作護身印印於弟子。</p>
<p>「次取香水與其洗手，為弟子作觀世音三摩夜印，印中著花，勿令放棄。</p>
<p>「次以帛裹其弟子眼，阿闍梨心口發願，以平等普大慈悲心悉皆迴向一切眾生。</p>
<p>「次阿闍梨引將弟子入壇西門，阿闍梨在南邊立，弟子在北邊立，阿闍梨誦觀世音三摩耶呪。呪曰：</p>
<p class="dharani">「『唵<span class='note-inline'>(一)</span>　般母婆皤<span class='note-inline'>(去音)</span>夜<span class='note-inline'>(二)</span>　莎訶<span class='note-inline'>(三)</span>』</p>
<p>「誦七遍已，教弟子云：『向前散華，散竟好看花墮何坐？』知已語云：『汝所散花著於某佛某菩薩等，好念不忘。』其餘弟子如上法用。若三迴散時總不著者，更莫解帛，隨便擯出，是大罪人不合入壇，教令至心懺悔眾罪。</p>
<p>「諸人竟後，更啟請佛，方始引入，准前散華——著者放帛；若不著者，至竟擯出，更勿令入。其餘弟子法用如前，一一作竟。</p>
<p>「次諸弟子在西門外，正面向東，作行列坐。其火鑪中著好炭火，於西門外灌頂壇上著一張床，留一盤食，著四盞燈供養。次遣二弟子各擎一蓋——一、紫，二、緋——緋蓋蓋諸弟子、紫蓋蓋阿闍梨，一一次第引諸弟子。</p>
<p>「阿闍梨擎水罐出到灌頂壇，右繞三匝，令其上床，阿闍梨亦自上床。弟子邊立，問云：『汝前散花，著何等佛菩薩之坐？』弟子答云：『著某佛等。』時阿闍梨隨其所答教作其印，印其頂上，印中著華，令至心念。隨其本主佛菩薩等，阿闍梨即誦彼佛菩薩等呪。與灌頂已，教令散華解印，著衣入壇謝佛，依本位坐。其餘弟子法用如前。</p>
<p>「總灌頂已，次阿闍梨坐於西門近火鑪邊，正面向東，端身正念，先喚火天坐火鑪中，次與酥蜜及胡麻等各七遍呪於火中燒。</p>
<p>「次阿闍梨心裏記云：『火神且出於火鑪外，近鑪邊坐。』次喚馬頭觀世音坐火鑪中蓮花座上。</p>
<p>「次阿闍梨把跋折羅，一一次第喚諸弟子近阿闍梨，教令正念，胡跪合掌，以跋折羅印其掌中，次與胡麻及酥蜜等，呪三七遍令投火中竟，語歸本坐。其餘弟子法用如前。</p>
<p>「次放火中馬頭觀音歸本位竟，次請壇中心十一面觀世音坐火鑪中蓮花座上，燒胡麻等誦呪一百八遍已竟，遣歸本位。</p>
<p>「次請一一佛、次請一一菩薩、次請一一金剛及諸天等，法用如前，各燒胡麻、酥蜜等物，呪三七遍，次第各令歸本坐竟。</p>
<p>「次為當國天子燒胡麻等，呪滿一百八遍已竟。次為歷劫一切師僧父母及善知識各燒誦呪，皆同前法。次為六道一切眾生燒同前法，呪三七遍。次為宅主，亦同前燒呪三七遍。次阿闍梨為自身燒呪三七遍。上從天子至阿闍梨，總用十一面觀世音呪。</p>
<p>「次阿闍梨把香鑪燒香，右繞壇外一匝，來到西門前已，禮拜謝云：『種種香花、飲食供養皆不如法，大大慚愧。』然後從壇中心一一發遣，一一各作本印發遣，發遣印呪喚時無別。</p>
<p>「次收布施佛菩薩等錢財寶物，若其諸佛菩薩物者，應用作佛菩薩形像；般若物者，用寫諸經。若阿闍梨欲自作佛菩薩經者，自收造像，寫經處用；若不作者，付囑三綱。布施金剛、天等物者，阿闍梨身自用亦得<span class='note-inline'>(不用第一)</span>。</p>
<p>「壇中飲食，其阿闍梨及弟子等皆不得食——若喫用者不得神驗——與奴婢食、及餘人等、乃至畜生，不入壇僧喫用亦得。</p>
<p>「次阿闍梨手執炬火示諸弟子：『此是某佛、某菩薩位、金剛、天等。』一一次第指示位竟，然後以泥泥却壇上，莫見日出。以上略說壇法式竟。</p>
<p>「次說印及陀羅尼法。</p>
</div>
<div class='div-other'><a id='mulu117' />
<p class='h2'>十一面三昧印第一</p><p>「呪用大呪。</p>
<p>「以二大指、二小指直竪頭合，餘指稍<span class='corr'>曲</span>，頭不相到，虛掌，竪頭指來去。是法印呪能除一切賊難、水難、及火等難，若誦持者，雖經諸難皆無所畏，由觀世音威神力故。若人欲請諸菩薩等，先須作此三昧印呪，當得一切菩薩歡喜。</p>
</div>
<div class='div-other'><a id='mulu118' />
<p class='h2'>身印第二</p><p>「合腕，左右二大指並竪，以二頭指屈中節，各以頭押二大指頭，二中指頭相拄，二無名指直竪，開一寸半，又開二小指，離無名指背一分許，二臂肘相著，頭指來去，用上大呪。若能持此法印呪者，一切八難皆無所畏。若作壇法正供養時、燒胡麻等，用此印呪。若有鬼病，以此印呪，其病即差；若不差者，一百八遍呪印念觀世音菩薩，作此法者，其病即差。</p>
<p>「若能日日洗手而嚼楊枝，淨漱口已，著新淨衣，誦呪數滿一百八遍，兼念觀世音菩薩名字，作此法者，觀世音菩薩歡喜。又取澡罐盛滿淨水，以此印印呪二十一遍，經一宿已，用洗手面，一切惡人及鬼神等不能惱害。</p>
</div>
<div class='div-other'><a id='mulu119' />
<p class='h2'>大心印呪第三</p><p>「准前身印，唯改二頭指押中指背上節，以二大指各押中指中節側，大指來去。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　訶訶訶訶<span class='note-inline'>(八)</span>　伊<span class='note-inline'>(上音)</span>利<span class='note-inline'>(九)</span>　彌<span class='note-inline'>(上音)</span>利<span class='note-inline'>(十)</span>　脂利<span class='note-inline'>(十一)</span>　毘利<span class='note-inline'>(十二)</span>　企利<span class='note-inline'>(十三)</span>　醯<span class='note-inline'>(上音)</span>利<span class='note-inline'>(十四)</span>　莎訶<span class='note-inline'>(十五)</span>』</p>
<p>「是法印呪，若作一切壇法時用此印呪，呪水、香、花、衣、食等物，及喚天等亦用此印呪。</p>
</div>
<div class='div-other'><a id='mulu120' />
<p class='h2'>小心印呪第四</p><p>「准前身印，唯改二頭指屈頭當中指中節側上，頭指來去。呪曰：</p>
<p class="dharani">「『那<span class='note-inline'>(上音)</span>謨<span class='note-inline'>(上音)</span>阿[口*梨]耶<span class='note-inline'>(一)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(二)</span>　菩提薩埵<span class='note-inline'>(去音)</span>耶<span class='note-inline'>(三)</span>　摩訶薩埵<span class='note-inline'>(去音)</span>耶<span class='note-inline'>(四)</span>　摩訶迦嚧尼迦<span class='note-inline'>(去音)</span>耶<span class='note-inline'>(五)</span>　跢姪他<span class='note-inline'>(六)</span>　豆[口*樓]豆[口*樓]<span class='note-inline'>(七)</span>　訶訶訶訶<span class='note-inline'>(八)</span>　莎訶<span class='note-inline'>(九)</span>』</p>
<p>「是法印呪，若人誦持此呪印者，當覓一百八莖蓮華，江水中浴，著新淨衣，還入江水，立至於膝，面正向東，作此印呪請觀世音，大指來去，即作坐印安置於前，左手<span class='corr'>掐</span>珠，右手把華，七遍誦呪，然後散於觀世音上。如是一華各呪七遍，盡其一百八莖華竟，尋即得見觀世音菩薩。若一日不得一百八花者，一日覓取五莖蓮花作此法用。如是，日別取五莖花，滿一百八，作法同前。亦用此呪，呪香燒香、呪油然燈而供養之。</p>
</div>
<div class='div-other'><a id='mulu121' />
<p class='h2'>闍吒印呪第五<span class='note-inline'>(唐云髮長)</span></p><p>「准前身印，唯改二中指屈中節，頭相拄，附無名指後側上節。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　悉唎悉唎悉唎<span class='note-inline'>(八)</span>　地哩地哩地哩<span class='note-inline'>(九)</span>　悉哩<span class='note-inline'>(十)</span>　莎訶<span class='note-inline'>(十一)</span>』</p>
<p>「是法印呪，若居聚落、若在山中、離雜聲處，有華果樹竹林，水池中央起舍，日日洗浴，入於道場。先作護身結界印竟，請觀世音菩薩，作華座印安置座上。然三盞燈，種種香華供養、禮拜、讚歎畢已，<span class='corr'>掐</span>珠一心念觀世音菩薩名字。若人日日作此呪法，滿十萬遍即得見觀世音菩薩。</p>
<p>「又，若入道場欲以花、香、鬘供養時，先以此呪呪花七遍用散像上，復以此呪呪香七遍以塗尊像，又以此呪呪鬘七遍以嚴尊像。</p>
</div>
<div class='div-other'><a id='mulu122' />
<p class='h2'>華座印呪第六</p><p>「兩腕相著，以左右二大指及二小指各自相合並竪之，餘三指等總散，大磔開之成。呪曰：</p>
<p class="dharani">「『唵<span class='note-inline'>(一)</span>　[合*牛]<span class='note-inline'>(二)</span>　迦摩囉<span class='note-inline'>(三)</span>　莎訶<span class='note-inline'>(四)</span>』</p>
<p>「是法印呪，若請諸佛、般若、菩薩、金剛、天等，一一皆用此大華座印呪以承迎。以印右轉坐之，安慰定已，後作金剛軍茶利三摩耶法印，結閉嚴密門戶，然後種種作法供養。作壇、療病、一切法者，皆應如是。</p>
</div>
<div class='div-other'><a id='mulu123' />
<p class='h2'>觀世音護身印呪第七</p><p>「准前身印，唯改二無名指㧙在中指背上，頭當前側上節，頭令相拄，二小指頭相拄。呪曰：</p>
<p class="dharani">「『那<span class='note-inline'>(上音)</span>謨<span class='note-inline'>(上音)</span>阿[口*梨]耶<span class='note-inline'>(一)</span>　婆路<span class='note-inline'>(輕呼)</span>枳帝<span class='note-inline'>(二)</span>　攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　娑地娑智<span class='note-inline'>(八)</span>　娑地娑地<span class='note-inline'>(九)</span>　藪度藪度<span class='note-inline'>(十)</span>　莎訶<span class='note-inline'>(十一)</span>』</p>
<p>「是法印呪，若行法人欲作諸法及誦呪時，當以此印用護其身，然後行法，得觀世音來護行者，令所作法皆悉有驗。又，是印呪若欲獻供，先誦此呪。呪諸飲食花果等味二十一遍，然後奉獻。</p>
</div>
<div class='div-other'><a id='mulu124' />
<p class='h2'>婆羅跢印呪第八<span class='note-inline'>(唐云隨心)</span></p><p>「起立地上，脚如丁字，左脚丁尾，右脚丁頭，小屈右膝。屈左臂肘，臂向肩上，手掌向身，大指、食指以把華莖，中指、無名指雙屈，勿著華莖，小指小曲，屈腕。右手總申臂并指向下，掌背當右䏶側，勿著䏶上。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　阿私跢私<span class='note-inline'>(八)</span>　虎嚕虎嚕<span class='note-inline'>(九)</span>　素嚕素嚕<span class='note-inline'>(十)</span>　莎訶<span class='note-inline'>(十一)</span>』</p>
<p>「是法印呪，若求法驗者，蘇曼那莖然火。又更別取蘇曼那莖，段別寸截三十一段，用酥、酪、蜜三種相和，一一別取蘇曼那莖塗酥、酪、蜜，誦呪一遍投著火中，如是燒盡三十一段，次第作之即得大驗。</p>
<p>「若小兒病，用五色線，一呪一結，成三七結，繫其頸上，呪師手作此印印小兒項，其病即差。若其呪師自身病者，先作水壇，縱廣二肘。其壇中心著一水罐，滿盛淨水，以五穀子著其罐中，復以柳枝塞於罐口。結界已竟，面向正西，一心誦呪一百八遍，然後舉罐灌自頂上已，用此左印為護身印，印身七處，其病即差。</p>
<p>「又用此呪呪火然薪。</p>
</div>
<div class='div-other'><a id='mulu125' />
<p class='h2'>觀世音檀陀印呪第九<span class='note-inline'>(唐云策杖)</span></p><p>「反叉二中指、無名指在掌中，右押左，屈右頭指，以左小指頭押右頭指甲，屈左大指在右掌中，屈右大指押左大指中節，頭入左掌中，右小指與左頭指直申，二臂肘相著。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　伊<span class='note-inline'>(上音)</span>里彌里<span class='note-inline'>(八)</span>　只里彌里<span class='note-inline'>(九)</span>　地里醯<span class='note-inline'>(上音)</span>里<span class='note-inline'>(十)</span>　莎訶<span class='note-inline'>(十一)</span>』</p>
<p>「是法印呪，香湯洗浴，著新淨衣，入道場中，遣一弟子取於香、華、水、火、及草、并白芥子，阿闍梨默然護身，呪水七遍，散十方結界。次呪白芥子七遍，呪已，散十方結界。次把草呪七遍，然火，右旋三匝，四方結界。次作此印誦呪七遍，請觀世音，即作華座印。安置畢已，燒香、散花、種種上味飲食供養禮拜畢已，發遣弟子。阿闍梨不<span class='corr'>掐</span>數珠，默然誦呪，結加趺坐，以手作前策寶杖印，當自胸上，勿令著胸，心記誦呪。</p>
<p>「日日如是，滿七日已，即得尸羅波羅蜜成，罪障消滅；第二七日更作此法，并作種種音聲供養，即得奢摩他；第三七日更作此法，種種供養。如是七日，日有一事，謂初一日不食，誦呪作此法者聞種種香，第二日見大光明，第三日得見鬼神，第四日見四天王，第五日見諸天，第六日見觀世音諸使者身，第七日得見觀世音菩薩。若以平等心憐愍一切諸眾生故作此法者，得如是驗。</p>
<p>「亦以此印誦呪結界。</p>
</div>
<div class='div-other'><a id='mulu126' />
<p class='h2'>觀世音甘露印呪第十</p><p>「左右小指、無名指相合直竪，中指直竪，附無名指側上，頭開二分許，以二頭指各擗在中指背，頭當上節，並二大指屈入掌中，頭雙拄二無名指中節文，二腕相著，以兩腕根當心上著，掌向下垂。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　羅<span class='note-inline'>(去音)</span>致帝帝哩<span class='note-inline'>(二合)</span>脂致<span class='note-inline'>(八)</span>　阿揭車阿揭車<span class='note-inline'>(九)</span>　婆伽畔<span class='note-inline'>(十)</span>　阿[口*梨]耶<span class='note-inline'>(十一)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span><span class='note-inline'>(十二)</span>　娑咩室地<span class='note-inline'>(十三)</span>　阿奴婆囉夜瑳<span class='note-inline'>(十四)</span>　莎訶<span class='note-inline'>(十五)</span>』</p>
<p>「是法印呪，行道事竟，請我還宮時，以此印印水，呪水七遍散灑四方，我即還去。</p>
<p>「世尊！如是神呪雖不成立而能成辦種種事業，至心誦念，無不果願。</p>
<p>「若患瘧病，若一日一發、若二日一發、若三日一發、若四日一發；若患鬼病、若被惡鬼打、若鬼子母打、若茶枳尼所作、若毘舍遮所作、若羯吒布怛那所作、若癲鬼、若羅剎作、若癎鬼作、若餘種種惡鬼所作，皆以此印呪印病者，呪一百八遍即得除愈。若罪障重者，用五色縷一呪一結，如是結成一百八結，繫病者項或繫臂上，罪障消滅，病即除差。</p>
<p>「若患丁腫癲腫、若身病瘡疱、瘡疽、瘍癬等種種惡瘡、若被刀箭矛矟等傷、蛇、蠍、蜈蚣、毒蜂等螫，皆以此呪呪之七遍，即得除差。若障重者，呪黃土泥呪一七遍，用塗患處，即得除愈。</p>
<p>「若患風病、緩風、偏風、若患癈風、憨風等病、耳聾、鼻塞，皆印病處，至心誦呪一百八遍，病即除愈。若障重者，以胡麻油、若用牛酥和樺皮煎，若青木香和胡麻油煎以為膏，每以此印印呪七遍，以塗身上、或滴耳鼻、若令服之，病即除愈。</p>
<p>「若有諸餘種種疾病，皆以此印印其病處，至心誦呪，即得除愈。</p>
<p>「此呪神力說不可盡，若持法者因供養次必作此印當心上著，誦此呪時，憐愍一切諸眾生故，施與一切鬼神甘露，一切鬼神皆大歡喜，不令一切眾生病苦。◎</p>
</div>
<div class='div-other'><a id='mulu127' />
<p class='h2'>◎<span class='corr'>掐</span>數珠印第十一</p><p>「以左大指頭捻無名指頭作孔，於其孔中貫著數珠，中指直申，以頭指屈中節，押中指背上節，小指直申，右手以大指、無名指<span class='corr'>掐</span>珠，餘指同左手<span class='note-inline'>(更無別呪)</span>，此印通用一切諸呪。若以此印日日誦呪，念佛懺悔，得四禪定，速成阿耨多羅三藐三菩提，隨願成辦。</p>
</div>
<div class='div-other'><a id='mulu128' />
<p class='h2'>君馳印呪第十二</p><p>「合左右腕，從食指下四指頭相拄，並二大指屈入掌中，開掌中央。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　稅<span class='note-inline'>(去音)</span>帝婆離羅陀<span class='note-inline'>(去音)</span>禮<span class='note-inline'>(八)</span>　阿輸<span class='note-inline'>(去音)</span>指輸指<span class='note-inline'>(九)</span>　波跛彌<span class='note-inline'>(十)</span>　莎訶<span class='note-inline'>(十一)</span>』</p>
<p>「若日日不得洗浴者，日日洗手漱口，作此印誦前呪者，雖不洗浴即當洗浴，身大淨潔。</p>
<p>「入道場中護身結界，請觀世音，作此印已誦呪二十一遍者，一切諸佛、觀世音、般若、菩薩、金剛、天等皆大歡喜。</p>
</div>
<div class='div-other'><a id='mulu129' />
<p class='h2'>十果報印呪第十三</p><p>「先仰左手掌，斜直，以右手掌背捺著左手掌上，左右二手指總直申，右臂在左臂上相著。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　烏知<span class='note-inline'>(二合)</span>迦<span class='note-inline'>(上音)</span>羝<span class='note-inline'>(八)</span>　烏嚕鉢遮<span class='note-inline'>(九)</span>　烏嚕鉢遮<span class='note-inline'>(十)</span>　婆囉珊陀[口*梨]舍尼<span class='note-inline'>(十一)</span>　莎訶<span class='note-inline'>(十二)</span>』</p>
<p>「若婦人無兒欲得兒者，以五色粉作四肘壇，壇中心安十一面觀世音菩薩，東方安阿彌陀佛、北方安大勢至菩薩、南方安馬頭觀世音菩薩、西方安摩醯首羅天王。取一淨罐，滿盛淨水，中著五穀，以柳枝等塞其罐口，復以生絹束其柳枝，種種好華莊嚴其罐，即將此罐著於壇中。懸雜色幡，壇開四門，然十六燈，復以種種上妙香華、十二盤食而為供養，於四門外各安一部好細音聲——如不能辦，一部亦得。</p>
<p>「嚴辦供已，呪師洗浴，著新淨衣，壇西門外面向東坐，作印奉請觀世音菩薩、阿彌陀佛等，次第請已，各安本位。令其婦人香湯洗浴，著新淨衣，於西門外作大蓮華座，於華座上敷生淨草。次阿闍梨右手把跋折羅，以左手把婦人右手，引來向壇北門外立，阿闍梨至心誦呪二十一遍，教令婦人至心念彼觀世音菩薩名字二十一遍。如是，次念阿彌陀佛、馬頭觀世音菩薩、大勢至菩薩、摩醯首羅天王名已，令其婦人至心三禮，發願乞兒。阿闍梨以五色線一呪一結，成三七結，繫婦人項。次令婦人坐華草上念觀世音菩薩一百八遍。次阿闍梨以右手案水罐上，以左手把數珠，搯呪其水罐一千八遍竟。次與婦人護身結界。次阿闍梨手擎水罐，婦人邊立，發願口云：『仰啟十方一切諸佛、菩薩聖眾、天龍八部、諸鬼神等，以他心智證知，今日此優婆夷欲得有身，生好男女，願大慈悲，速滿其願。』婦人合掌念觀世音菩薩，阿闍梨灌其頂上，即得聰明端正男女，具諸相好。一切求願法亦如是，隨願皆果。作法以後，令其婦人燒香禮念觀世音菩薩，勿令斷絕，必果所願，除不至心。</p>
</div>
<div class='div-other'><a id='mulu130' />
<p class='h2'>闍夜印第十四<span class='note-inline'>(唐云勝印)</span></p><p>「左右小指、無名指、頭指各屈在掌，二中指直竪，頭相拄，並二大指押頭指中節上，合腕。是法印，若人日日作此印已，念觀世音菩薩名號，一切菩薩皆悉歡喜。若人病者，作此印已，念觀世音一百八遍，燒安悉香，即得病差。</p>
</div>
<div class='div-other'><a id='mulu131' />
<p class='h2'>羯瑟那<span class='note-inline'>(二合)</span>自那印呪第十五<span class='note-inline'>(唐云著鹿皮印)</span></p><p>「以右臂背過押左臂上，二大指側相著並頭，左右餘指總申，即以二手覆左肩上。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　揭哩<span class='note-inline'>(二合)</span>瑟那<span class='note-inline'>(二合)</span>是那<span class='note-inline'>(八)</span>　摩跢囉<span class='note-inline'>(二合)</span>娑<span class='note-inline'>(九)</span>　摩跢囉<span class='note-inline'>(二合)</span>娑<span class='note-inline'>(十)</span>　達囉<span class='note-inline'>(二合)</span>娑<span class='note-inline'>(上音)</span>耶<span class='note-inline'>(十一)</span>　達囉<span class='note-inline'>(二合)</span>娑<span class='note-inline'>(上音)</span>耶<span class='note-inline'>(十二)</span>　薩婆覩瑟吒<span class='note-inline'>(二合)</span><span class='note-inline'>(十三)</span>　阿唎跢耶尼<span class='note-inline'>(十四)</span>　莎訶<span class='note-inline'>(十五)</span>』</p>
<p>「是法印呪，每月五日、十五、二十五日，香湯洗浴，著新淨衣，入於道場，護身結界，一百八遍念觀世音菩薩，一日三時作印誦呪，一切重罪、一切障難皆悉除滅。</p>
</div>
<div class='div-other'><a id='mulu132' />
<p class='h2'>檀那波羅蜜多印呪第十六</p><p>「左右小指、無名指、中指斜竪，頭相合，次並申二大指，開半寸許，以二頭指各捻大指頭，左右腕下側相著。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　馱摩馱摩<span class='note-inline'>(八)</span>　賒<span class='note-inline'>(上音)</span>摩賒<span class='note-inline'>(上音)</span>摩<span class='note-inline'>(九)</span>　阿揭車阿揭車<span class='note-inline'>(十)</span>　摩訶迦嚧尼迦<span class='note-inline'>(去音)</span><span class='note-inline'>(十一)</span>　莎訶<span class='note-inline'>(十二)</span>』</p>
<p>「是法印呪，日日洗浴——若不洗浴，洗手漱口——入於道場，作印誦呪，所得功德勝於日日檀波羅蜜修行布施所得功德。</p>
</div>
<div class='div-other'><a id='mulu133' />
<p class='h2'>觀世音輪印呪第十七</p><p>「先仰左掌，五指少曲磔開，右手亦爾，次以右手逆覆左手，以右小指頭押左大指頭，以右大指頭押左小指頭。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　者提嚟<span class='note-inline'>(二合下同)</span><span class='note-inline'>(八)</span>　者揭嚟<span class='note-inline'>(九)</span>　摩訶者揭[口*梨]<span class='note-inline'>(十)</span>　者揭嚟陀<span class='note-inline'>(去音)</span>唎<span class='note-inline'>(十一)</span>　者揭唎尼<span class='note-inline'>(十二)</span>　馱囉馱囉<span class='note-inline'>(十三)</span>　莎訶<span class='note-inline'>(十四)</span>』</p>
<p>「是法印呪，若人日日作此印法呪供養者，他起惡心作於別法欲害呪師，還著惡人。若作佛法建立道場及行道所，當作此印誦呪，一切諸惡不能侵嬈。</p>
</div>
<div class='div-other'><a id='mulu134' />
<p class='h2'>觀世音華鬘印呪第十八</p><p>「先合二腕，並左右二大指、小指申之，二頭指各博大指側，開三分許，二無名指亦博二小指側，頭開四分許，中指直竪，頭開二寸許。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　馱囉馱囉<span class='note-inline'>(八)</span>　般摩質泥<span class='note-inline'>(九)</span>　阿嚧迦<span class='note-inline'>(上音)</span>耶<span class='note-inline'>(十)</span>　毘嚧迦<span class='note-inline'>(上音)</span>耶<span class='note-inline'>(十一)</span>　莎訶<span class='note-inline'>(十二)</span>』</p>
<p>「是法印呪，若人意欲求錢財者，日日洗浴，起立道場，燒香、散華、種種供養，取一水罐滿盛淨水，以雜花鬘嚴其罐項，柳、柏、竹枝塞其罐口，將此水罐安置壇中，盛著五穀，呪師左手案其罐口，右手掐珠，至心誦呪一百八遍，日日如是，見觀世音菩薩，即得錢財。</p>
</div>
<div class='div-other'><a id='mulu135' />
<p class='h2'>觀世音矟印呪第十九</p><p>「先屈左小指，以左大指押小指甲作孔，次以右小指鉤左小指，以右大指從下向上入左掌孔，押小指甲，狀如鉤鎖，左右三指直竪，頭相著，博側勿開。若供養時，二肘相著；若治病時，開二肘節。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　摩吒摩吒<span class='note-inline'>(八)</span>　槃闍槃闍<span class='note-inline'>(九)</span>　頻馱頻馱<span class='note-inline'>(十)</span>　嗚[合*牛]泮<span class='note-inline'>(泮吒反)</span><span class='note-inline'>(十一)</span>　莎訶<span class='note-inline'>(十二)</span>』</p>
<p>「是法印呪，若能日日燒香、作印誦呪，作一切法悉得神驗，大大得力。</p>
</div>
<div class='div-other'><a id='mulu136' />
<p class='h2'>鴦俱<span class='note-inline'>(去音)</span>舍印呪第二十<span class='note-inline'>(唐云鉤印)</span></p><p>「左右小指、中指各屈在掌中，二無名指直竪，頭相拄，並二大指直竪，以二頭指屈中節，各捻大指頭，合腕。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　阿羯唎<span class='note-inline'>(二合)</span>舍耶<span class='note-inline'>(八)</span>　阿羯唎<span class='note-inline'>(二合)</span>舍耶<span class='note-inline'>(九)</span>　富命<span class='note-inline'>(命冶反)</span>波跢耶<span class='note-inline'>(十)</span>　社囉社囉<span class='note-inline'>(十一)</span>　莎訶<span class='note-inline'>(十二)</span>』</p>
<p>「是法印呪，若呪師合藥欲自服時，忽然鬼神奪將去者，作一白色四肘水壇，其壇中心著一火鑪，香花、飲食隨分供養，燒白芥子，數數誦呪者，鬼所將藥即於壇上還落地來。若一日不得，滿於七日作此法者，即得其藥。若自合藥及為他合，准前作壇，燒白芥子，數數誦呪。合其藥時，鬼神惡毒不能得便，其所合藥皆悉成就，服者病皆除愈。</p>
</div>
<div class='div-other'><a id='mulu137' />
<p class='h2'>觀世音羂索印第二十一</p><p>「先屈左小指、無名指，以大指押甲上作孔，次以右大指從下入孔中，以餘四指把捲，以大指頭押四指甲上，左頭指、中指並直竪。用上大呪縛鬼治病——若惡比止欲不行時，作此法者即斷不行；一切鬼神難降伏者，以此印縛治一切病，用之大驗；若共他論議，作此法者，即前人訥不能問答。一切縛法皆用此印，若欲解時，心作放想即得解脫。</p>
</div>
<div class='div-other'><a id='mulu138' />
<p class='h2'>觀世音商佉印呪第二十二</p><p>「反叉左右頭指、中指在掌中，左右無名指、小指並直竪相著，二大指並屈，頭押著頭指側，合腕。呪曰：</p>
<p class="dharani">「『唵<span class='note-inline'>(一)</span>　阿唎耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　瞿嚕瞿嚕<span class='note-inline'>(八)</span>　毘跢囉<span class='note-inline'>(二合)</span>娑耶<span class='note-inline'>(九)</span>　三麼曳悉他<span class='note-inline'>(二合)</span>跛耶<span class='note-inline'>(十)</span>　莎訶<span class='note-inline'>(十一)</span>』</p>
<p>「是法印呪，若呪師誦呪，雖加功用，不得靈驗、不能得見觀世音菩薩時，應作水壇縱廣四肘，種種莊嚴。取一水罐，滿盛淨水，莊嚴罐法如前不異。將此水罐安置壇中，香湯洗浴，著新淨衣，入於道場，種種供養，然十六燈、燒薰陸香，至心發露一切罪障，胡跪作印。當誦此呪一千八遍，即得見觀世音菩薩，得大靈驗。若一日不得驗，滿於七日，即得靈驗。</p>
<p>「若坐禪人不得奢摩他、一切鬼神來惱亂者、又風入身令人失志，如前作壇，從旦起首一日不食，當作此印。若行道時，念觀世音菩薩名字、若坐作印，至心誦呪不限遍數，滿一日者即得靈驗。</p>
</div>
<div class='div-other'><a id='mulu139' />
<p class='h2'>什皤<span class='note-inline'>(去音)</span>羅印呪第二十三<span class='note-inline'>(唐云放光，亦云火焰光)</span></p><p>「屈左臂向上，竪手掌，向右側著，右手握捲，博左腕下內文之上，拳頭向上。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　阿祇尼<span class='note-inline'>(二合下同)</span><span class='note-inline'>(八)</span>　阿祇尼<span class='note-inline'>(九)</span>　摩訶阿祇尼<span class='note-inline'>(十)</span>　婆蠅揭唎<span class='note-inline'>(二合)</span><span class='note-inline'>(十一)</span>　莎訶<span class='note-inline'>(十二)</span>』</p>
<p>「是法印呪，若作道場時，作此印已，遶四方行誦呪，數滿三七遍時，即成火界，結界成就。若有鬼病，作餘法治不得差者，作此印呪，其病即差。</p>
</div>
<div class='div-other'><a id='mulu140' />
<p class='h2'>觀世音大心印呪第二十四</p><p>「反叉左右四指在掌，次屈左大指頭入掌中，直申右大指，押左頭指側，合腕，右大指來去。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　唵<span class='note-inline'>(八)</span>　阿嚕力<span class='note-inline'>(九)</span>　莎訶<span class='note-inline'>(十)</span>』</p>
<p>「是法印呪，若鬼神變形——或作大蟲、及野狐等種種諸身——入人身中令其病者，當作此印，誦呪即差。</p>
<p>「當作一肘圓水壇子，取五淨椀滿盛淨水——中著一椀，四方各一——又壇中心著一盤食。夜作此法，將病人來近於壇邊，面向東坐，作印誦呪二十一遍。更將一瓮，即取壇內五椀中水及其盤食寫著瓮中，總相和攪。呪師手擎，向病人邊右旋三匝。遙病人已，然後以瓮案病人頂竟，向南寫却。作是法時，呪師病人二俱向東，病者坐之，三日作法其病定差；若不差者，即非鬼病。</p>
<p>「若人常作是法供養一切菩薩者，觀世音菩薩見大歡喜。若以此印喚諸菩薩而供養者，皆能助成觀世音法力，速得成辦。</p>
</div>
<div class='div-other'><a id='mulu141' />
<p class='h2'>觀世音散華印呪第二十五</p><p>「仰並左右掌，側相著，列申左右小指、無名指、中指，相博勿開。次以左右頭指少曲頭，押中指上節側。次二大指各自屈頭，押頭指下節側，莫著掌。此印通用二陀羅尼，其一呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　唵<span class='note-inline'>(八)</span>　般母婆皤<span class='note-inline'>(去音)</span>耶<span class='note-inline'>(九)</span>　莎訶<span class='note-inline'>(十)</span>』</p>
<p>「是法印呪，若作一切觀世音壇及餘壇時，印中著花而散供養。若至佛所及諸法會作印，捧華散諸佛前及觀世音菩薩等前而為供養，心中作滅一切罪想。</p>
<p>「又一呪曰：</p>
<p class="dharani">「『那<span class='note-inline'>(上音)</span>謨<span class='note-inline'>(上音)</span>薩婆佛陀達摩僧伽耶<span class='note-inline'>(一)</span>　那<span class='note-inline'>(上音)</span>謨<span class='note-inline'>(上音)</span>阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　杜毘杜毘<span class='note-inline'>(八)</span>　迦耶杜毘<span class='note-inline'>(九)</span>　毘囉<span class='note-inline'>(去音)</span>闍<span class='note-inline'>(十)</span>　毘囉<span class='note-inline'>(去音)</span>尼<span class='note-inline'>(十一)</span>　莎訶<span class='note-inline'>(十二)</span>　<span class='note-inline'>(同前印用)</span>』</p>
<p>「是法印呪名大散華印陀羅尼，若有比丘、若比丘尼、若善男子、善女人等持此法印陀羅尼藏諸神呪者，每於一切諸佛會中在在處處遍是道場，作是法印，印中捧著雜色華香讚誦前呪。滿三遍已，散其華香於諸佛會，種種作法，屈曲聲韻稱揚、讚歎、圍繞、禮拜，及作梵音、鼓琴等聲歌詠唄響，種種聲徹而合天樂助成其音，自然感動十方一切諸佛聖眾。當令一切諸佛聞者皆生歡喜，樂同一處，常為伴侶；一切般若、菩薩聞者，普願眾生遠離惡趣，速昇彼岸，得成阿耨多羅三藐三菩提；一切菩薩聞是音者，皆起舞蹈，證成讚者，助其勢力。</p>
<p>「若其讚人臨命終時，一切菩薩來迎，讚者不經八難，直入佛會。</p>
<p>「一切金剛聞是音者，皆生歡喜，普願諸佛常行慈悲，救諸眾生；一切諸天聞是音者，皆生踊躍，願諸眾生常受安樂；一切業道聞是音者，皆寬法令，放大洪恩；地獄眾生聞是音者，苦具枷鎖一時摧碎，鑊湯鑪炭止沸停燒，清涼快樂，寒氷溫煖，灰河枯竭。</p>
<p>「舉要言之：一切地獄、一切眾苦自然解脫；一切鬼神聞是音者，一切皆發菩提之心，離鬼神身，生於人天，值佛聞法；一切餓鬼聞是音者，皆蒙甘露，飲食充滿，無飢渴想；一切畜生聞是音者，常得安樂，不生冤苦，即得捨離畜生之身，若命終後隨佛受記。</p>
<p>「又復，行者作此法時，感得法界一切諸佛、一一如來、一一般若、一一菩薩、一一金剛、一一天、龍乃至八部諸鬼神等，各各齎持諸寶、香華、瓔珞莊嚴，及諸幢幡、眾妙寶蓋、諸莊嚴具、種種伎樂、種種飲食遍滿虛空，悉同相助行者供養。由是行者作印誦呪，讚成菩薩威神力故，功德如是。</p>
<p>「設復有人每於晨朝洗手面已，向尊像前合掌，一心誦呪三遍，勝以種種香華飲食供養十萬億佛功德，何況作印如法供養？此呪神力說不可盡，今但略說。</p>
</div>
<div class='div-other'><a id='mulu142' />
<p class='h2'>禮拜印呪第二十六</p><p>「二脚膝著地坐，先合掌，左右指頭總叉入，平齊，右押左。作此印竟，禮拜觀世音及禮三寶，兩膝徐徐雙下著地，坐定，頭著地禮。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　鉢囉尼鉢吒<span class='note-inline'>(智亞反)</span><span class='note-inline'>(八)</span>　毘知若<span class='note-inline'>(二合)</span>波夜彌<span class='note-inline'>(九)</span>　婆伽<span class='note-inline'>(上音)</span>梵<span class='note-inline'>(上音)</span><span class='note-inline'>(十)</span>　摩訶迦嚧尼迦<span class='note-inline'>(十一)</span>　莎訶<span class='note-inline'>(十二)</span>』</p>
<p>「是法印呪，若作道場及常供養，隨所逢見諸佛會處隨喜之時當作是印，至心誦呪，稱讚三寶，作禮一拜，遍諸十方一切剎土恒河沙俱胝諸佛皆與受記，滅除禮者萬生已來罪障，悉除豁盡無餘。臨命終時，所禮諸佛皆來迎接，橫截業道，不經諸難，直入佛會，必定證得無生法忍，成不退地。</p>
</div>
<div class='div-other'><a id='mulu143' />
<p class='h2'>毘社富囉迦印第二十七<span class='note-inline'>(唐云甘果子印)</span></p><p>「左右二腕相著，左右頭指已下四指頭相著，開掌中央，並二大指直申，頭各當頭指中節倒，下屈出左右掌背下節。此印與上乞兒呪同。</p>
</div>
<div class='div-other'><a id='mulu144' />
<p class='h2'>毘居唎多印第二十八<span class='note-inline'>(唐云瞋印，第一面)</span></p><p>「起立，並脚指齊，屈左手小指，以大指押甲上，餘三指磔開直申，將以三指橫著額上，以右手虎口叉右腰側，四指向前，面作瞋形。是法印呪，若作此印摧伏一切惡魔外道皆無所畏作，此印處一切鬼神永皆無也。</p>
</div>
<div class='div-other'><a id='mulu145' />
<p class='h2'>離羅印第二十九<span class='note-inline'>(唐云高慢印，第二面)</span></p><p>「准前，唯改左手中指已下三指屈在掌中，頭指屈中節，與大指頭齊頭，開二分許，著眉間上，指頭向下垂，面作寬容，莫作瞋形。是法身印，若作此法，六道眾生一切皆得離諸苦難。</p>
</div>
<div class='div-other'><a id='mulu146' />
<p class='h2'>婆羊揭唎印第三十<span class='note-inline'>(唐云大瞋印，第三面)</span></p><p>「准前，唯改左大指屈向掌中，以中指下三指屈把大指，頭指直申，指頭向口，勿令著，口、舌與頭指一時俱動，面目殺<span class='note-inline'>(沙界反)</span>怒，作大瞋形。是法身印亦名毘唎俱致若，作此法，一切鬼病悉皆除差。</p>
</div>
<div class='div-other'><a id='mulu147' />
<p class='h2'>娑馱印第三十一<span class='note-inline'>(唐云軟心印，第四面)</span></p><p>「准前，立地，以左手叉左腰側，右手頭指、無名指、小指屈向掌中，以大指押頭指與無名指上，中指直申著眉間，中指頭向下垂，面作寬容，莫作瞋形。是法身印，若人日日作此印法燒香供養，蒙觀世音菩薩歡喜，隨其所欲皆得稱意。</p>
</div>
<div class='div-other'><a id='mulu148' />
<p class='h2'>阿嚕陀囉印第三十二<span class='note-inline'>(唐云大怒印，第五面)</span></p><p>「准前立地，唯改右手，中指直<span class='corr'>竪</span>，以頭指㧙在中指背上，頭當上節，並屈無名指、小指，少曲中指與無名指頭，開二寸許，大指直竪，大指頭與中指頭開四寸許，大指頭著於頂上，中指頭向前，莫著頭。是法身印，若作此印，一切惡人、惡鬼神等皆悉變心，轉作好心。</p>
</div>
<div class='div-other'><a id='mulu149' />
<p class='h2'>特崩<span class='note-inline'>(二合)</span>沙尼印第三十三<span class='note-inline'>(唐云破平障難印，亦云訶遣印，第六面)</span></p><p>「准前，立地，唯改右手屈臂節，斜出外，總申五指，相博橫掌，以大指側當胸，勿令著胸，是法身印。若治鬼病，即以此印掌向右斫之。</p>
<p>「日日燒香作此印者，蒙觀世音菩薩歡喜，諸惡障難悉滅無餘，所有一切諸惡鬼神皆不得近、亦不能得便。</p>
</div>
<div class='div-other'><a id='mulu150' />
<p class='h2'>闇耶印第三十四<span class='note-inline'>(唐云得勝印，第七面)</span></p><p>「准前，立地，左右二手各屈大指在掌中，以中指下三指各把大指，左右頭指頭側相著，左右中指以下三指背中節相著，將於眉上翻著，頭指頭向下垂。是法前印，若作此印，降伏一切鬼、神、天等，悉皆怖畏，當用治病。</p>
</div>
<div class='div-other'><a id='mulu151' />
<p class='h2'>毘闍耶印第三十五<span class='note-inline'>(唐云最勝印，第八面)</span></p><p>「當起立地，二脚相離二尺許，脚指並齊，左右中指屈中節在掌中，次以並二大指押上，左右頭指、無名指、小指頭皆相著，三指側皆開，合腕，以二大指下節當額上著，指頭向上。是法身印，若作大功德道場壇時起大雲雨、大風動者，當作此印誦呪一百八遍，將鹽末和白芥子一捻一呪投火中燒，其雲、風、雨應時即止。若入壇弟子被鬼入身令其病者，如上燒之，其病即差。若作法時恐有惡人來觸惱者，如上燒之，惡人即去，必生善心。</p>
<p>「後作法竟欲放却時，呪酥一遍一投火燒，一百八遍即放得脫。</p>
</div>
<div class='div-other'><a id='mulu152' />
<p class='h2'>阿目多印第三十六<span class='note-inline'>(唐云無能壓印，第九面)</span></p><p>「當起立地，左右脚跟頭相向著，大屈二脚膝，如坐不坐，左右中指下三指各屈在掌中，左右三指中節相向拄著，二頭指竪，頭斜相著，以二大指頭亦相著以博中指側，將以先著胸上。次舉其印，以左右中指下三指上節著於額上，頭指頭向上，觀世音菩薩在於佛前。作此印時，欲界天魔皆悉戰慄，諸鬼神等悉皆倒地，諸佛、菩薩、金剛、天等悉皆大喜，同時讚歎。爾時，觀世音菩薩語諸鬼云：『汝等魔鬼莫倒莫怖，汝等起坐，我於今日作此法印，諸四部眾學此法者莫令短命、作病難等。』若人日日作此印法種種供養者，即得大驗，死生阿彌陀佛國，近於阿耨多羅三藐三菩提。</p>
</div>
<div class='div-other'><a id='mulu153' />
<p class='h2'>阿波羅質多印第三十七<span class='note-inline'>(唐云無勝印，第十面)</span></p><p>「起立地，先大屈左脚膝，正直<span class='corr'>[跳-兆+專]</span>踏地，脚指向前，右脚斜直申向右邊，脚指向前，反叉左右頭指、無名指在掌中，右押左，左右小指、中指頭相著，並二大指直竪，莫著頭指側，合腕舉印，向右腋上著。是法身印，誦前大呪七遍已竟，然後更舉向額上著，更呪七遍。隨何國土作此法者，五穀豐熟，人民無病，能破一切諸外道法。</p>
</div>
<div class='div-other'><a id='mulu154' />
<p class='h2'>魔羅栖那波囉末<span class='note-inline'>(平音)</span>陀儞印第三十八<span class='note-inline'>(唐云破魔軍印，第十一面)</span></p><p>「合腕，左右大指、小指並竪，左右頭指、中指、無名指各屈，頭各相離一寸許，諸指頭側各開半寸許，舉之，以腕下在頭頂上著之，屈右膝如前身印左膝，申左脚如前印右脚。觀世音菩薩在於佛前，作如是言：『我今有十一面，各出一印。若人見聞及學此法，如法行者，四重、五逆、及恒沙罪一時消滅，猶如猛火燒諸草木。隨何國土有此法處，與我自身現住無異。』此十一印總用最初大陀羅尼。</p>
</div>
<div class='div-other'><a id='mulu155' />
<p class='h2'>咥哩<span class='note-inline'>(二合)</span>首羅印呪第三十九<span class='note-inline'>(唐云頭戟印)</span></p><p>「右手屈小指，以大指押甲上，磔申餘三指叉右腰側，左同右，唯屈左臂向上，以腕背當腋上著之，身坐。呪曰：</p>
<p class="dharani">「『唵<span class='note-inline'>(一)</span>　阿[口*梨]耶<span class='note-inline'>(二)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(三)</span>　菩提薩埵<span class='note-inline'>(去音)</span>耶<span class='note-inline'>(四)</span>　摩訶薩埵<span class='note-inline'>(去音)</span>耶<span class='note-inline'>(五)</span>　摩訶迦嚧尼迦<span class='note-inline'>(去音)</span>耶<span class='note-inline'>(六)</span>　跢姪他<span class='note-inline'>(七)</span>　陀囉尼<span class='note-inline'>(八)</span>　陀囉尼<span class='note-inline'>(九)</span>　毘陀囉尼<span class='note-inline'>(十)</span>　瞋陀<span class='note-inline'>(上音)</span>尼<span class='note-inline'>(十一)</span>　頻陀<span class='note-inline'>(上音)</span>尼<span class='note-inline'>(十二)</span>　莎訶<span class='note-inline'>(十三)</span>』</p>
<p>「是法印呪，若人日日香湯洗浴——若日日不能浴者，八日、十日、十四日、十五日香湯洗浴——入道場中，作二肘水壇。其壇中心著一香鑪，燒沈水香，誦《阿彌陀經》，一切處用皆悉得驗。自身所有一切罪障，日日作印，數數懺悔，至心誦呪，一切罪障皆悉消滅。</p>
</div>
<div class='div-other'><a id='mulu156' />
<p class='h2'>觀世音索印第四十</p><p>「左手屈小指，以大指押甲上作孔，右手大指從孔下入，以四指把捲左三指磔竪。若作如上二印法者，一切鬼等及諸難事皆無所畏。</p>
</div>
<div class='div-other'><a id='mulu157' />
<p class='h2'>觀世音母印第四十一</p><p>「左手屈小指以大指押甲上作孔，右手小指從下入孔，以大指押甲上，狀如鉤鎖，二無名指頭相著，二中指各㧙在二無名指甲背頭相著，二頭指頭各在無名指甲根側，頭勿相著，開一分許，頭指來去。呪曰：</p>
<p class="dharani">「『那<span class='note-inline'>(上音)</span>謨<span class='note-inline'>(上音)</span>阿[口*梨]耶<span class='note-inline'>(一)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(二)</span>　菩提薩埵<span class='note-inline'>(去音)</span>耶<span class='note-inline'>(三)</span>　摩訶薩埵<span class='note-inline'>(去音)</span>耶<span class='note-inline'>(四)</span>　摩訶迦嚧尼迦<span class='note-inline'>(去音)</span>耶<span class='note-inline'>(五)</span>　跢姪他<span class='note-inline'>(六)</span>　迦<span class='note-inline'>(上音)</span>吒毘迦<span class='note-inline'>(上音)</span>吒<span class='note-inline'>(七)</span>　剛迦<span class='note-inline'>(上音)</span>吒<span class='note-inline'>(八)</span>　迦<span class='note-inline'>(上音)</span>吒毘迦<span class='note-inline'>(上音)</span>吒<span class='note-inline'>(九)</span>　剛迦<span class='note-inline'>(上音)</span>吒<span class='note-inline'>(十)</span>　婆迦婆<span class='note-inline'>(上音)</span>底<span class='note-inline'>(十一)</span>　毘社曳<span class='note-inline'>(十二)</span>　莎訶<span class='note-inline'>(十三)</span>』</p>
<p>「此印及呪通一切用。</p>
</div>
<div class='div-other'><a id='mulu158' />
<p class='h2'>觀世音母娑羅<span class='note-inline'>(上音)</span>跢印第四十二</p><p>「准前，唯改二頭指頭相著，用前母呪。</p>
</div>
<div class='div-other'><a id='mulu159' />
<p class='h2'>摩訶摩羅印第四十三<span class='note-inline'>(唐云結花鬘印)</span></p><p>「准前，唯改二無名指開之，二頭指屈中節，頭相拄，離無名指。</p>
<p>「是法印呪，用前母呪取一淨瓫以盛香水，當作此印以攪香水，呪三七遍。次舉此印印自頂上，如是三遍，即用前呪香湯洗浴，著新淨衣，入於道場，護身結界請觀世音，種種供養、燒香、散華。呪師在於觀世音前當作此呪，隨心所願，心口乞願皆悉得驗。</p>
</div>
<div class='div-other'><a id='mulu160' />
<p class='h2'>觀世音檀陀印第四十四<span class='note-inline'>(唐云策七寶仗印)</span></p><p>「准前，唯改合二無名指頭，右大指申之，以二頭指頭相拄，右小指鉤左小指根，用上母呪。</p>
<p>「是法印呪，若人日日作此印者，得四禪定，命終以後得生西方無量壽國，成阿鞞跋致。</p>
<p>「如上四印通用觀世音母呪。</p>
</div>
<div class='div-other'><a id='mulu161' />
<p class='h2'>觀世音君馳印呪第四十五</p><p>「立地，並脚，左手把捲屈臂向上，腕當肩前，勿令著肩，腕內向肩，右手申臂向下，五指總申，掌背勿著脾。呪曰：</p>
<p class="dharani">「『那<span class='note-inline'>(上音)</span>謨<span class='note-inline'>(上音)</span>阿[口*梨]耶<span class='note-inline'>(一)</span>　婆路<span class='note-inline'>(輕呼)</span>枳帝攝跋<span class='note-inline'>(二合)</span>囉<span class='note-inline'>(去音)</span>耶<span class='note-inline'>(二)</span>　菩提薩埵<span class='note-inline'>(去音)</span>耶<span class='note-inline'>(三)</span>　摩訶薩埵<span class='note-inline'>(去音)</span>耶<span class='note-inline'>(四)</span>　摩訶迦嚧尼迦<span class='note-inline'>(去音)</span>耶<span class='note-inline'>(五)</span>　跢姪他<span class='note-inline'>(六)</span>　唵<span class='note-inline'>(七)</span>　毘郎<span class='note-inline'>(輕呼)</span>伽<span class='note-inline'>(上音)</span>儞<span class='note-inline'>(八)</span>　莎訶<span class='note-inline'>(九)</span>』</p>
</div>
<div class='div-other'><a id='mulu162' />
<p class='h2'>鴦俱<span class='note-inline'>(去音)</span>舍印第四十六<span class='note-inline'>(唐云釣印)</span></p><p>「合腕，並二大指直申，二頭指屈中節，頭相拄，勿著於大指頭，二中指頭相著，二無名指屈中節，頭相著，其頭當中指上節側，二小指直竪，頭相著，頭勿著無名指側，掌內開之。</p>
</div>
<div class='div-other'><a id='mulu163' />
<p class='h2'>般那摩印第四十七<span class='note-inline'>(唐云蓮華印)</span></p><p>「准前，唯改中指，開頭二分許，向頂上著。通一切用呪，白芥子及灰用之。</p>
</div>
<div class='div-other'><a id='mulu164' />
<p class='h2'>跋折囉母瑟知<span class='note-inline'>(二合)</span>印第四十八<span class='note-inline'>(唐云金剛捲印)</span></p><p>「准前鴦俱舍印，唯改二頭指，少曲，各在中指背當上節，勿著，一分許開之，二大指並押中指中節側。</p>
</div>
<div class='div-other'><a id='mulu165' />
<p class='h2'>阿<span class='note-inline'>(上音)</span>叉摩羅印亦名跢賒波囉蜜多印第四十九<span class='note-inline'>(唐云十度彼岸印，亦云數珠)</span></p><p>「准前，唯改二小指，各屈在掌中，兩掌側相著，二大指各屈頭，當頭指下節側。</p>
<p>「以上五印總共通用前君馳呪。</p>
<p>「是法印呪，若人日日香湯洗浴，入於道場，護身結界，種種供養作此法，是人定得阿鞞跋致。</p>
</div>
<div class='div-other'><a id='mulu166' />
<p class='h2'>阿彌陀佛印呪第五十</p><p>「小開腕，並二大指，屈節，頭向下，二小指各屈，以二大指頭著側，中指頭相著，二無名指、二頭指各屈中節，頭相拄，大指來去。呪曰：</p>
<p class="dharani">「『那<span class='note-inline'>(上音)</span>謨<span class='note-inline'>(上音)</span>阿唎耶<span class='note-inline'>(一)</span>　阿彌陀婆<span class='note-inline'>(去音)</span>耶<span class='note-inline'>(二)</span>　跢他揭多<span class='note-inline'>(去音)</span>耶<span class='note-inline'>(三)</span>　阿囉訶<span class='note-inline'>(上音)</span>羝<span class='note-inline'>(四)</span>　三藐三菩陀<span class='note-inline'>(去音)</span>耶<span class='note-inline'>(五)</span>　跢姪他<span class='note-inline'>(六)</span>　唵<span class='note-inline'>(七)</span>　阿彌唎跢婆跛拪<span class='note-inline'>(八)</span>　阿波跛娑<span class='note-inline'>(上音)</span>耶<span class='note-inline'>(九)</span>　莎訶<span class='note-inline'>(十)</span>』</p>
<p>「作壇法時用此印呪。</p>
</div>
<div class='div-other'><a id='mulu167' />
<p class='h2'>釋迦牟尼佛眼印呪第五十一</p><p>「反叉無名指及二小指在掌中，二中指直竪，頭相著，並二大指直申，二頭指屈中節，頭相拄，以押二大指頭上，合腕。呪曰：</p>
<p class="dharani">「『唵<span class='note-inline'>(一)</span>　毘嚧闍<span class='note-inline'>(上音)</span>儞<span class='note-inline'>(二)</span>　莎訶<span class='note-inline'>(三)</span>』</p>
</div>
<div class='div-other'><a id='mulu168' />
<p class='h2'>地天印呪第五十二</p><p>「合腕，二頭指及小指反叉在掌中，右押左，二中指及二無名指直竪，頭相著，二大指並竪，押二頭指側，大指來去。呪曰：</p>
<p class="dharani">「『唵<span class='note-inline'>(一)</span>　婆孫陀[口*梨]<span class='note-inline'>(二)</span>　阿那陀若<span class='note-inline'>(三)</span>　鉢囉<span class='note-inline'>(二合上)</span>波囉<span class='note-inline'>(上音)</span>怛儞<span class='note-inline'>(二合)</span><span class='note-inline'>(四)</span>　莎訶<span class='note-inline'>(五)</span>』</p>
<p>「是法印呪，若作大壇贖地之時，用此印呪以為地契。</p>
<p>「略說印檀陀羅尼竟。」</p>
<p>爾時，觀世音菩薩摩訶薩白佛言：「世尊！若有善男子、善女人有能依行觀世音教作呪法者，彼善男子、善女人用白栴檀作十一面觀世音像。其木要須精好堅實，不得枯篋，其像身量長佛一肘<span class='note-inline'>(若人肘量，二肘一磔)</span>——若不得者，一尺三寸作之亦得。</p>
<p>「作十一面：當前三面作菩薩面、左廂三面當作瞋面、右廂三面似菩薩面，狗牙上出、後有一面當作笑面、其頂上面當作佛面。其十一面各戴華冠，其花冠中各各安一阿彌陀佛。</p>
<p>「其像左手把一澡罐，其澡罐口插一蓮華。右臂垂下，展其右手以串瓔珞，施無畏手。</p>
<p>「其像身上刻出瓔珞，種種莊嚴作其像身。若以金、銀、鍮石畫等，悉皆得之。</p>
<p>「爾時，其人造此像已，欲求心中所願成者，從白月一日入於道場至十三日。入道場時，香湯洗浴，著新淨衣——淨衣三具，一日之中三時換衣，晨朝、日中、及日暮時各著一衣。上屏之時脫捨淨衣，著污衣裳。</p>
<p>「行道之人一食長齋，不食餘味，唯食大麥、乳糜。</p>
<p>「安道場處必須淨室，掘地治法如前七日壇中所說，泥拭鮮潔，香泥塗地。復以香水遍灑其地，在其室中量八肘地，縱廣正等，四角竪柱，周匝懸幡。</p>
<p>「正壇中央施一高座，置十一面觀世音像，像面向西。以種種華散道場內，唯燒沈水、蘇合等香。</p>
<p>「從初一日乃至七日，三時各誦根本大呪一百八遍，未須獻食。從八日中時至十三日，日別一獻種種飲食及餘果子，所獻之食不著盤上，唯敷淨草新淨瓦器并諸葉等盛獻飲食。於十四日、十五日中，倍加種種上妙香華、種種餚饍、及餘雜果，倍勝於前，以為獻佛。</p>
<p>「其行法者，唯敷莎草以為坐具，胡跪恭敬，正面向像。於十四日及十五日，在其像前然栴檀火，取蘇摩那油一升，淨銅器盛，置行者前。復須沈水香，麁細如箸，寸截數滿一千八段。爾時，行者後十五日日中以後取一沈香塗蘇摩那油，呪之一遍，投前所燒栴檀火中，如是次第盡千八段。</p>
<p>「爾時，行者於其二日全不得食。至十五日夜靜之時，觀世音菩薩來入道場，其栴檀像自然搖動。爾時，三千大千世界一時振動，其像頂上佛面出聲，讚行者言：『善哉，善哉！善男子！我來看汝，所有願者悉令滿足。』時有四願。何等為四？一者、願我不離坐處，即得飛騰虛空而去，自在無礙；二者、願我在於一切賢聖眾中無所障礙，得三菩提；三者、願我常作持呪仙人中王；四者、願我現身即得隨從觀世音菩薩，是名四願。爾時，行者於四願中隨意乞者，時觀世音即與一願。</p>
<p>「其四願中若不得者，更至後月十五日朝更立道場，於道場中置二軀像，於其像中有舍利者還以十一面觀世音像置舍利像邊，應須一千八莖好華。其行法者在於像前，敷草為坐，胡跪恭敬，取其一華，呪之一遍散著像上，如是乃盡一千八華。盡其華已，爾時觀世音像正前菩薩面出大雷聲。爾時，行者安心定意，不得恐怖。雷聲出時，一切振動。</p>
<p>「爾時，行者口常誦呪，雷聲出時即當乞願，發聲唱言：『南無觀世音菩薩！弟子何時能救一切眾生種種苦惱？何時當滿一切眾願？』時觀世音隨願即與。當與願時，天龍八部、諸鬼神等皆無障難。</p>
<p>「當用牛黃置草葉上，在觀世音菩薩像前用觀世音心印印呪一千八遍，和其煖水洗浴其身，一切障難、一切惡夢、一切疾病皆得除愈。</p>
<p>「用石流黃、雄黃二種各取等分，置草葉上，在觀世音菩薩像前用觀世音心印呪呪滿一千八遍，和其煖水洗浴其身，一切障難、一切惡夢、一切疫病皆得除愈。</p>
<p>「若月蝕時，用赤銅鉢盛牛酥三兩，在於露地，在觀世音像前用黃土泥塗作圓壇——一尺五寸——酥鉢置上。</p>
<p>「從初蝕時誦呪，乃至是月還生，如是方止。取其酥食，必須食盡，不得留殘。食此酥已，身中疾病悉得除愈。</p>
<p>「若有國土人民疫病、一切畜生疾病死時，安置道場，取白芥子，押取其油使滿一升；取紫橿木大如筆管，寸截數滿一千八段。先於像前然紫橿柴，次取寸截細紫橿木浸著油中，取其一段，呪一遍已投火中燒，如是乃盡一千八段。爾時，能使一切人民及諸畜生所有疫病悉得除愈。</p>
<p>「復次，若有他方怨賊欲來侵境，以此觀世音像面正向彼怨賊來所，種種香華、飲食供養。應取燕脂大如大豆，誦呪一千八遍滿已，塗像左廂瞋面之上，令彼怨賊不能前進。</p>
<p>「若人卒得狂病，呪其白線，一呪一結，成三七結。像前胡跪，更呪其線一百八遍，繫著此像正前項上。經一宿已，取繫病者項；若二日不差，還取呪索，更呪一百八遍，絞著像頸，又經一宿取繫病人項，其病即差。</p>
<p>「若有諸鬼入人宅中，像前然火，取薰陸香一百八顆，一呪一顆投火中燒。如是燒盡一百八顆，所有惡鬼悉皆散走，不敢更住。</p>
<p>「若有怨讎欲求人便，取其白線在於像前，一呪一結，一百八結，繫像左廂瞋面項上。經一宿已，解取此索，稱彼怨字，一稱一截乃至截盡一百八結，怨人所作惡計不成。</p>
<p>「若人相恨，取五色線搓為呪索，像前胡跪，一呪一結一百八結，繫像左廂瞋面項上。經一宿已，解取自繫左臂之上，令彼瞋者和解歡喜。</p>
<p>「若有人等欲求善事，取五色線搓作為索，像前胡跪，一呪一結成七結已，繫著正前像面項上。經一宿已，取繫自身，所求如意。</p>
<p>「若人自知身有障難，種種妙香相和塗像，復以香水洗浴其像。浴像畢已，還收取水，對像呪一百八遍，浴自身體。自浴身已，一切障難悉皆消滅。」</p>
<p>爾時，觀世音菩薩在佛前說俱致印法及陀羅尼七千壇法。說此法竟，告大眾言：「若欲修行此呪法者，先須入壇，然後乃行；若不入者，不得輒教此印呪法；若輒教者，師及弟子獲大重罪。」</p>
<p>說此品時，一切大眾同時讚言：「善哉，善哉！大悲大士為欲救護一切眾生說印神呪及諸壇法，我等大眾亦當隨喜頂戴受持。」</p>
<p>說此經已，時會大眾一時俱起，遶佛三匝，禮佛而去。</p>
<p>已上十一面觀世音神呪。</p>

<p class='juan'>佛說陀羅尼集經卷第四</p></div></div>
</div><!-- end of div[@id='body'] -->
</body></html>