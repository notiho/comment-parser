<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>根本說一切有部毘奈耶頌</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
No. 1459
<p class='juan'><a id='mulu1' />根本說一切有部毘奈耶頌卷上</p><p class="byline">尊者毘舍佉造</p><p class="byline">三藏法師義淨奉　制譯</p>
<div class='div-other'><a id='mulu2' />
<p class='h1'>創明受近圓事及苾芻等要行軌式</p>
<div class="lg regular"><div class='lg-row'>開闡於調伏，　善閑調伏義；</div>
<div class='lg-row'>正住調伏中，　能捨非調伏。</div>
<div class='lg-row'>敬禮如是師，　法及於聖眾；</div>
<div class='lg-row'>我今隨所解，　略攝毘奈耶。</div>
<div class='lg-row'>嬾惰少慧者，　於廣文生怖；</div>
<div class='lg-row'>雖勤亦不樂，　入斯調伏海。</div>
<div class='lg-row'>欲令彼趣入，　不起大疲勞；</div>
<div class='lg-row'>結頌作階梯，　勝人見津路。</div>
<div class='lg-row'>可讚財圓滿，　能生勝梵宮；</div>
<div class='lg-row'>三摩地涅槃，　並由於戒得。</div>
<div class='lg-row'>離斯毘奈耶，　眾事不能淨；</div>
<div class='lg-row'>還如極浣衣，　弗濯於清水。</div>
<div class='lg-row'>猶如月輪缺，　夜分靡光輝；</div>
<div class='lg-row'>於佛教出家，　尸羅虧亦爾。</div>
<div class='lg-row'>是故捨懈怠，　當樂戒莊嚴；</div>
<div class='lg-row'>欲了作不作，　當勤聞律教。</div>
<div class='lg-row'>苾芻應作意，　求解毘奈耶；</div>
<div class='lg-row'>要由先自明，　後當行教授。</div>
<div class='lg-row'>能於四眾中，　得殷重恭敬；</div>
<div class='lg-row'>過未現諸佛，　內藏此人持。</div>
<div class='lg-row'>勤求正法中，　及有情利益；</div>
<div class='lg-row'>自防於戒蘊，　善護勿令虧。</div>
<div class='lg-row'>他人若有犯，　悉皆來請問；</div>
<div class='lg-row'>於決了義中，　獲得於善巧。</div>
<div class='lg-row'>怨處能降伏，　知法與法俱；</div>
<div class='lg-row'>常不被他輕，　大眾中無畏。</div>
<div class='lg-row'>若所在方隅，　有明律教者；</div>
<div class='lg-row'>佛言我無慮，　由彼發光輝。</div>
<div class='lg-row'>牟尼如是說，　律德不思議；</div>
<div class='lg-row'>由此應勤求，　受持於律藏。</div>
<div class='lg-row'>苾芻滿十夏，　自善護律儀；</div>
<div class='lg-row'>於法式明了，　授出家圓具。</div>
<div class='lg-row'>戒經及廣釋，　文義皆精善；</div>
<div class='lg-row'>為他作依止，　於彼能教授。</div>
<div class='lg-row'>非唯少解義，　淺識事多疑；</div>
<div class='lg-row'>要剖析分明，　大師語無亂。</div>
<div class='lg-row'>於戒本廣釋，　若不能解了；</div>
<div class='lg-row'>愚癡六十年，　終須仗他住。</div>
<div class='lg-row'>當依老者住，　若無依少年；</div>
<div class='lg-row'>師少不應禮，　餘皆如小作。</div>
<div class='lg-row'>凡欲出家者，　隨情詣一師；</div>
<div class='lg-row'>問難事若無，　須時應攝受。</div>
<div class='lg-row'>若作五無間，　及是賊住人，</div>
<div class='lg-row'>變化非人形，　外道聾瘂類，</div>
<div class='lg-row'>若是扇侘等，　及污苾芻尼；</div>
<div class='lg-row'>猶如鹹鹵田，　不生於戒種。</div>
<div class='lg-row'>若犯邊罪人，　負債兼有病，</div>
<div class='lg-row'>現是王臣將，　大賊及是奴，</div>
<div class='lg-row'>生處賤闕支，　十指相黏著，</div>
<div class='lg-row'>手足皆攣跛，　曲脊鼻匾㔸，</div>
<div class='lg-row'>被女擔所傷，　及長麁小腦，</div>
<div class='lg-row'>并過分齲齒，　瞷眼不分明，</div>
<div class='lg-row'>眼大小黃泡，　及以紅赤類；</div>
<div class='lg-row'>如斯不端正，　皆不許出家。</div>
<div class='lg-row'>略說可遮事，　要唯有三種：</div>
<div class='lg-row'>謂色形氏族，　由斯污僧眾。</div>
<div class='lg-row'>色謂赤髮等；　形謂惡首面，</div>
<div class='lg-row'>又驢等耳頭，　及無於耳髮，</div>
<div class='lg-row'>象馬獼猴狀，　及鼻唯一目，</div>
<div class='lg-row'>無目牛馬齒，　或復齒全無；</div>
<div class='lg-row'>族謂旃荼羅，　竹師除糞等，</div>
<div class='lg-row'>及<span class='corr'>柺</span>行等類，　斯皆律所遮。</div>
<div class='lg-row'>若有淨信者，　所說過皆無；</div>
<div class='lg-row'>遍身應審觀，　問知無障法。</div>
<div class='lg-row'>攝取經八日，　存意好瞻相；</div>
<div class='lg-row'>若先觀察者，　無勞經一日。</div>
<div class='lg-row'>先授與三歸，　次與五學處，</div>
<div class='lg-row'>應著鮮白衣，　立在於僧前。</div>
<div class='lg-row'>僧伽既許可，　當依出家法，</div>
<div class='lg-row'>先請軌範師，　次授十學處。</div>
<div class='lg-row'>既受求寂法，　一切眾俗侶，</div>
<div class='lg-row'>於彼應讚禮，　由離俗纏故。</div>
<div class='lg-row'>破惑眾翳除，　著大仙衣故；</div>
<div class='lg-row'>為此光暉盛，　猶如日初出。</div>
<div class='lg-row'>如三十三天，　圓生枯葉落；</div>
<div class='lg-row'>彼受近圓戒，　眾罪悉消除。</div>
<div class='lg-row'>在中方滿十，　苾芻減不許；</div>
<div class='lg-row'>邊方受具者，　齊五過隨意。</div>
<div class='lg-row'>東境奔荼跋達那，　此界有樹號娑羅；</div>
<div class='lg-row'>北山名曰嗢尸羅，　寺名答摩娑畔那；</div>
<div class='lg-row'>西界村名窣吐奴；　南邊城號攝伐羅；</div>
<div class='lg-row'>佛說此內是中方，　於斯界外名邊國。</div>
<div class='lg-row'>苾芻戒清淨，　堪授他近圓；</div>
<div class='lg-row'>非是螺貝鳴，　腐爛空中樹。</div>
<div class='lg-row'>秉法者知律，　餘四九清淨；</div>
<div class='lg-row'>受具可稱讚，　諸天應敬禮。</div>
<div class='lg-row'>眾滿界內同，　清淨者秉法，</div>
<div class='lg-row'>無障羯磨善，　謂近圓五因。</div>
<div class='lg-row'>如毘婆沙說，　十種得近圓；</div>
<div class='lg-row'>世尊一切智，　是名自覺受。</div>
<div class='lg-row'>憍陳如上首，　得定道五人；</div>
<div class='lg-row'>賢部諸淨心，　彼悉從歸得。</div>
<div class='lg-row'>法與由使得，　善來成苾芻；</div>
<div class='lg-row'>大姓迦攝波，　無由敬師得。</div>
<div class='lg-row'>童子鄔陀夷，　善能為問答；</div>
<div class='lg-row'>稱可大師意，　佛言成近圓。</div>
<div class='lg-row'>中國滿十人；　邊方數充五，</div>
<div class='lg-row'>或復過於此，　秉須知法人。</div>
<div class='lg-row'>又因喬答彌，　大世主請佛；</div>
<div class='lg-row'>為說八敬法，　斯名得近圓。</div>
<div class='lg-row'>除八餘若受，　皆白四羯磨；</div>
<div class='lg-row'>依前之所說，　受具並皆聽。</div>
<div class='lg-row'>纔受近圓已，　應告五時差；</div>
<div class='lg-row'>冬春雨終長，　量影依人數。</div>
<div class='lg-row'>冬四九月半，　乃至正月半；</div>
<div class='lg-row'>春四從正半，　乃至五月半；</div>
<div class='lg-row'>雨一從五半，　乃至六月半；</div>
<div class='lg-row'>終時唯日夜，　六月十六日；</div>
<div class='lg-row'>十七旦長時，　乃至九月半；</div>
<div class='lg-row'>三月少一日，　此謂五時差。</div>
<div class='lg-row'>終時進近圓，　同夏中最小；</div>
<div class='lg-row'>長時旦若受，　同夏則為尊。</div>
<div class='lg-row'>受具從苾芻，　半月請教授；</div>
<div class='lg-row'>近苾芻夏坐，　隨意二眾中。</div>
<div class='lg-row'>不罵於苾芻，　不詰其破戒；</div>
<div class='lg-row'>若犯僧殘罪，　兩眾行半月。</div>
<div class='lg-row'>尼具雖百年，　苾芻新受戒，</div>
<div class='lg-row'>慇懃應致禮，　是名八敬法。</div>
<div class='lg-row'>女作男子狀，　丈夫為女形，</div>
<div class='lg-row'>俗人及黃門，　不應作親教。</div>
<div class='lg-row'>賊及形殘等，　雖是善應遮；</div>
<div class='lg-row'>授彼近圓時，　眾僧皆獲罪。</div>
<div class='lg-row'>不樂非圓具，　及不了生年；</div>
<div class='lg-row'>形貌善觀瞻，　覩相猜其歲。</div>
<div class='lg-row'>不滿二十年，　授與圓具戒；</div>
<div class='lg-row'>明智計令滿，　應數胎閏月。</div>
<div class='lg-row'>如其數胎等，　不滿二十年，</div>
<div class='lg-row'>應置求寂中，　此非成受具。</div>
<div class='lg-row'>或經一二歲，　方憶知年減；</div>
<div class='lg-row'>足前年若滿，　斯名善近圓。</div>
<div class='lg-row'>若人聞白竟，　其耳忽然聾；</div>
<div class='lg-row'>此亦名善受，　佛許開無過。</div>
<div class='lg-row'>正受近圓時，　男形轉為女；</div>
<div class='lg-row'>此名為受具，　應置在尼中。</div>
<div class='lg-row'>若鄔波馱耶，　聞白已形變；</div>
<div class='lg-row'>此不名受具，　秉法者無愆。</div>
<div class='lg-row'>受戒人在地，　秉法者居空；</div>
<div class='lg-row'>二界體既殊，　不名為受具。</div>
<div class='lg-row'>輪王養太子，　宗胤得興隆；</div>
<div class='lg-row'>護求寂亦然，　令聖教增長。</div>
<div class='lg-row'>如師遣求寂，　有事登高樹；</div>
<div class='lg-row'>墜墮傷支體，　由斯聖教遮。</div>
<div class='lg-row'>是故佛教中，　出家悲作本；</div>
<div class='lg-row'>雖七歲亦聽，　要解驅烏事。</div>
<div class='lg-row'>若出家受具，　無鉢便不許；</div>
<div class='lg-row'>仙器終須有，　斯為乞食因。</div>
<div class='lg-row'>如上座近喜，　求寂飢無鉢；</div>
<div class='lg-row'>臨至於食時，　從他求食器。</div>
<div class='lg-row'>借他衣鉢等，　與出家受具；</div>
<div class='lg-row'>勿如梵志法，　是世尊聽許。</div>
<div class='lg-row'>若人未受具，　不先說四依；</div>
<div class='lg-row'>聞此苦難行，　梵志便歸俗。</div>
<div class='lg-row'>若秉一羯磨，　一界四人受；</div>
<div class='lg-row'>此是僧為僧，　不名為受法。</div>
<div class='lg-row'>若二若三人，　同時受圓具；</div>
<div class='lg-row'>顏狀雖差別，　斯無長幼殊。</div>
<div class='lg-row'>隨坐而受利，　不應更互禮；</div>
<div class='lg-row'>若遣知事時，　隨他差即作。</div>
<div class='lg-row'>為餘放逸者，　作怖等羯磨；</div>
<div class='lg-row'>呵已正驅出，　令生厭離心。</div>
<div class='lg-row'>若解三藏教，　及有大名稱；</div>
<div class='lg-row'>能生廣大福，　驅遣不應為。</div>
<div class='lg-row'>由此邪群鹿，　怖於師子兒；</div>
<div class='lg-row'>能生俗淨心，　如大師住世。</div>
<div class='lg-row'>此住有光顯，　猶若大牛王；</div>
<div class='lg-row'>於彼行呵責，　能虧於佛教。</div>
<div class='lg-row'>四重穢行顯，　邪執守愚心；</div>
<div class='lg-row'>作所不應為，　世俗咸譏議。</div>
<div class='lg-row'>污家生鬪諍，　如是破戒人，</div>
<div class='lg-row'>大眾共鳴稚，　齊心急驅擯。</div>
<div class='lg-row'>抱柱即宜截，　門框亦復斬；</div>
<div class='lg-row'>勸化應修理，　或可用僧祇。</div>
<div class='lg-row'>調弄苾芻像，　由此不應留；</div>
<div class='lg-row'>慇懃共驅逐，　不應生鬪諍。</div>
<div class='lg-row'>已說如死屍，　全無共住義；</div>
<div class='lg-row'>眾僧共驅擯，　除斯垢穢人。</div>
<div class='lg-row'>尼不應為禮，　但可致虔恭；</div>
<div class='lg-row'>近事不交言，　乞食時應與。</div>
<div class='lg-row'>觸妬病生半，　名五半宅家；</div>
<div class='lg-row'>為諸不了者，　略言其相狀。</div>
<div class='lg-row'>若他來抱身，　心貪起婬欲；</div>
<div class='lg-row'>智者應當識，　是持抱黃門。</div>
<div class='lg-row'>妬謂已男勢，　見他交會興；</div>
<div class='lg-row'>病謂因病墮，　或由刀等害。</div>
<div class='lg-row'>生者謂生來，　二根皆不現；</div>
<div class='lg-row'>半月男半女，　名半等黃門。</div>
<div class='lg-row'>若於婬欲法，　不能為扇荼；</div>
<div class='lg-row'>二根若俱有，　名二形應識。</div>
<div class='lg-row'>邪惡見染心，　應知是邪外；</div>
<div class='lg-row'>就彼受其法，　斯名趣外人。</div>
<div class='lg-row'>或時自剃髮，　竊法著法衣；</div>
<div class='lg-row'>妄作苾芻解，　皆名為賊住。</div>
<div class='lg-row'>四重及惡見，　身污苾芻尼；</div>
<div class='lg-row'>飲酒毀三尊，　是謂求寂過。</div>
<div class='lg-row'>十事若有犯，　斯人即須擯；</div>
<div class='lg-row'>若捨隨所應，　出其治罰罪。</div>
<div class='lg-row'>若不犯邊罪，　如法捨學處；</div>
<div class='lg-row'>還俗復重來，　苾芻歡為受。</div>
<div class='lg-row'>無亂心捨戒，　了知人現前；</div>
<div class='lg-row'>我捨汝應知，　此名真捨學。</div>
<div class='lg-row'>受訖即應說，　四波羅市迦；</div>
<div class='lg-row'>智者先告知，　勿令行惡事。</div>
<div class='lg-row'>由心不覆藏，　於一人發露；</div>
<div class='lg-row'>於邊罪極厭，　斯名授學人。</div>
<div class='lg-row'>次明雜行法，　是出家要儀；</div>
<div class='lg-row'>展轉可相教，　勿令尊法滅。</div>
<div class='lg-row'>天時將欲曉，　起必在師前；</div>
<div class='lg-row'>可嚼淨齒木，　應先禮尊像。</div>
<div class='lg-row'>次可到師邊，　安置於坐物；</div>
<div class='lg-row'>巾水土齒木，　寒溫須適時。</div>
<div class='lg-row'>有時應早起，　詳審就師邊；</div>
<div class='lg-row'>敬重按摩身，　能生殊勝福。</div>
<div class='lg-row'>或於初後夜，　師處問疑情；</div>
<div class='lg-row'>師當遣安坐，　隨疑決三藏。</div>
<div class='lg-row'>平明問安等，　禮拜生恭敬；</div>
<div class='lg-row'>由彼多恩益，　能親教是非。</div>
<div class='lg-row'>常作難遭想，　於彼起慇心；</div>
<div class='lg-row'>善灑掃房中，　行處令清淨。</div>
<div class='lg-row'>作壇應供養，　香花隨有設；</div>
<div class='lg-row'>日日敬三寶，　斯為四諦因。</div>
<div class='lg-row'>或時禮香殿，　右繞窣覩波；</div>
<div class='lg-row'>相近有尊年，　隨情行禮拜。</div>
<div class='lg-row'>為求堅固體，　役使不牢身；</div>
<div class='lg-row'>勵己勸他人，　勿隨愚墮意。</div>
<div class='lg-row'>隨時供養已，　讀誦後安心；</div>
<div class='lg-row'>不但著袈裟，　情喜將為足。</div>
<div class='lg-row'>十四十五日，　須知長淨時；</div>
<div class='lg-row'>和合眾應為，　若乖便自作。</div>
<div class='lg-row'>宜應自察<span class='corr'>己</span>，　有過求清淨；</div>
<div class='lg-row'>乃至小罪中，　常生大怖想。</div>
<div class='lg-row'>或可往僧厨，　看其所營辦；</div>
<div class='lg-row'>希逢妙果食，　察已告尊知。</div>
<div class='lg-row'>侍養恒勤敬，　洗鉢等皆為；</div>
<div class='lg-row'>於尊雖普行，　師知量應受。</div>
<div class='lg-row'>不於破戒者，　解勞及禮敬；</div>
<div class='lg-row'>受用皆無分，　如燒死屍木。</div>
<div class='lg-row'>求寂尚不禮，　有戒之俗人；</div>
<div class='lg-row'>何況大苾芻，　禮俗貪婬者。</div>
<div class='lg-row'>苾芻得後果，　若小不禮拜；</div>
<div class='lg-row'>況餘生死內，　旋迴癡硬心。</div>
<div class='lg-row'>說無學為主，　學人如父財；</div>
<div class='lg-row'>勤定讀誦人，　隨許誠無過。</div>
<div class='lg-row'>自餘懈怠類，　名為負債財；</div>
<div class='lg-row'>破戒者全遮，　受用住處等。</div>
<div class='lg-row'>信心營寺宇，　唯安戒行人；</div>
<div class='lg-row'>犯重不羞慚，　投足元不許。</div>
<div class='lg-row'>若近於廁處，　勿作諸談說；</div>
<div class='lg-row'>讀誦浣染等，　斯皆不許為。</div>
<div class='lg-row'>小便大便室，　入時須作聲；</div>
<div class='lg-row'>一二指別處，　大師如是說。</div>
<div class='lg-row'>大小便風氣，　徐出勿為聲；</div>
<div class='lg-row'>勢至莫強持，　圊中不應語。</div>
<div class='lg-row'>若籌及土塊，　先持拭下邊；</div>
<div class='lg-row'>次以二三土，　多水洗令淨。</div>
<div class='lg-row'>左手以七土，　說此名為淨；</div>
<div class='lg-row'>兩手後用七，　斯皆別別安。</div>
<div class='lg-row'>更有一聚土，　將用洗君持；</div>
<div class='lg-row'>洗臂腨及足，　此名為外淨。</div>
<div class='lg-row'>事因舍利子，　異斯招惡作；</div>
<div class='lg-row'>兩手好用心，　洗令極清淨。</div>
<div class='lg-row'>意在除臭氣，　令身得清淨；</div>
<div class='lg-row'>如不依此法，　百土欲何為？</div>
<div class='lg-row'>不合禮三尊，　亦不受他禮；</div>
<div class='lg-row'>餘皆不應作，　世尊親自遮。</div>
<div class='lg-row'>若不嚼齒木，　及以食葷辛；</div>
<div class='lg-row'>其事並同前，　廣如律中說。</div>
<div class='lg-row'>若不問二師，　得為其五事：</div>
<div class='lg-row'>大小便飲水，　并嚼淨齒木，</div>
<div class='lg-row'>及於同界中，　四十九尋內，</div>
<div class='lg-row'>隨情禮制底，　自餘皆白師。</div>
<div class='lg-row'>謂洗手足等，　輒行勢分外；</div>
<div class='lg-row'>食噉咸須白，　總別在當時。</div>
<div class='lg-row'>禮一拜低頭，　合掌當陳告；</div>
<div class='lg-row'>白鄔波馱耶，　我洗手飡食。</div>
<div class='lg-row'>自餘但有事，　准此白應為；</div>
<div class='lg-row'>若不諮啟時，　一一皆招罪。</div>
<div class='lg-row'>食時宜用心，　授受須依法；</div>
<div class='lg-row'>持衣分別等，　無令事有虧。</div>
<div class='lg-row'>乃至十夏來，　不得離依止；</div>
<div class='lg-row'>五歲明閑律，　隨意許遊方。</div>
<div class='lg-row'>然於所到處，　還須覓依止；</div>
<div class='lg-row'>若無依止者，　不消衣食利。</div>
</div></div>
<div class='div-other'><a id='mulu3' />
<div class='div-other'><a id='mulu4' />
<p class='h2'>初部四他勝法</p><p>不淨行學處</p>

<div class="lg regular"><div class='lg-row'>佛說三種罪，　無餘不可治；</div>
<div class='lg-row'>有餘眾所除，　餘皆別人悔。</div>
<div class='lg-row'>四波羅市迦，　極重當恭敬；</div>
<div class='lg-row'>若犯一一法，　便成壞苾芻。</div>
<div class='lg-row'>從初十二年，　皎如秋水淨；</div>
<div class='lg-row'>此時無有疱，　十三年過生。</div>
<div class='lg-row'>蘇陣那為子，　於故二行婬；</div>
<div class='lg-row'>及蘭若苾芻，　獼猴處犯過。</div>
<div class='lg-row'>佛說於學處，　欲令貪等除；</div>
<div class='lg-row'>耽婬罪業中，　云何汝當作？</div>
<div class='lg-row'>見十種大益，　利樂於多人；</div>
<div class='lg-row'>廣制眾式叉，　如來大悲故。</div>
<div class='lg-row'>於三瘡門內，　由貪故求入；</div>
<div class='lg-row'>波羅市迦蛇，　被螫難治療。</div>
<div class='lg-row'>他逼共行非，　具戒者耽著；</div>
<div class='lg-row'>於此情生染，　應知犯他勝。</div>
<div class='lg-row'>於爛壞瘡門，　或於極小境；</div>
<div class='lg-row'>或生支不起，　此並得麁愆。</div>
<div class='lg-row'>寧以<span class='corr'>己</span>生支，　置於毒蛇口；</div>
<div class='lg-row'>不安女根內，　苦報受無窮。</div>
<div class='lg-row'>若遭黑蛇毒，　唯只一身亡；</div>
<div class='lg-row'>若破重禁時，　永劫受辛苦。</div>
<div class='lg-row'>行婬相多種，　犯具八支成；</div>
<div class='lg-row'>隨緣事不同，　智者應詳察。</div>
<div class='lg-row'>苾芻堪行處，　彼此根無損；</div>
<div class='lg-row'>方便入過限，　受樂二心全。</div>
<div class='lg-row'>初二方便罪，　吐羅各二殊；</div>
<div class='lg-row'>輕重事不同，　皆如廣文說。</div>
<div class='lg-row'>問因雖答二，　准問以酬言；</div>
<div class='lg-row'>如非初二因，　應知非彼攝。</div>
</div><p>不與取學處</p>

<div class="lg regular"><div class='lg-row'>但尼迦苾芻，　自為而作屋；</div>
<div class='lg-row'>輒取王家木，　由斯作犯因。</div>
<div class='lg-row'>他物作盜心，　移離於本處；</div>
<div class='lg-row'>若作屬己想，　五磨灑成邊。</div>
<div class='lg-row'>過五咸同犯，　磨灑准當時；</div>
<div class='lg-row'>發意得責心，　觸物吐羅罪。</div>
<div class='lg-row'>平坦純色地，　拽去但麁罪；</div>
<div class='lg-row'>若剝裂異色，　越過得無餘。</div>
<div class='lg-row'>若瞋心壞弶，　網等獲吐羅；</div>
<div class='lg-row'>為福放有情，　便得惡作罪。</div>
<div class='lg-row'>競地有二種，　斷處或王家；</div>
<div class='lg-row'>他兩處得勝，　苾芻獲麁罪。</div>
<div class='lg-row'>兩處勝於他，　彼人方便捨；</div>
<div class='lg-row'>波羅市迦火，　燒此苾芻身。</div>
<div class='lg-row'>呪術取他財，　末尼等諸物；</div>
<div class='lg-row'>苾芻目遙見，　便得根本罪。</div>
<div class='lg-row'>為己苗成就，　於他不欲成；</div>
<div class='lg-row'>乏水堰田畦，　恐損便決却。</div>
<div class='lg-row'>自苗得成實，　他苗實損壞；</div>
<div class='lg-row'>應知據子實，　得重或時輕。</div>
<div class='lg-row'>要心遠眾罪，　能益諸有情；</div>
<div class='lg-row'>如何作苾芻，　反盜他財物？</div>
<div class='lg-row'>被賊偷弟子，　金等奪取時；</div>
<div class='lg-row'>不開悟賊徒，　隨事招輕重。</div>
<div class='lg-row'>為賊說法乞，　半價或全還；</div>
<div class='lg-row'>將賊付官人，　便獲吐羅罪。</div>
<div class='lg-row'>苾芻盜求寂，　慜心為弟子；</div>
<div class='lg-row'>將去得吐羅，　破僧罪流類。</div>
<div class='lg-row'>至王稅界分，　關津合與財；</div>
<div class='lg-row'>自負或他持，　盜心行異路。</div>
<div class='lg-row'>盜將便得罪，　彼物可稱量；</div>
<div class='lg-row'>價滿五磨灑，　罪必成他勝。</div>
<div class='lg-row'>至彼稅官處，　云為佛法僧、</div>
<div class='lg-row'>或云為父母，　廣讚其功德。</div>
<div class='lg-row'>聽開藥直衣，　好物常須畜；</div>
<div class='lg-row'>作淨過稅處，　此非應稅限。</div>
<div class='lg-row'>布縷宜須截，　或時用泥污；</div>
<div class='lg-row'>世尊教作淨，　稅處可持行。</div>
<div class='lg-row'>若借他衣等，　由貪作己財；</div>
<div class='lg-row'>若後不還他，　便得吐羅罪。</div>
<div class='lg-row'>若上於船上，　所有鉢等物；</div>
<div class='lg-row'>二人相授與，　謹捉好存心。</div>
<div class='lg-row'>汝捉我今捨，　告知彼損壞；</div>
<div class='lg-row'>准望其價直，　此必定須還。</div>
<div class='lg-row'>他不請而食，　食得惡作罪；</div>
<div class='lg-row'>苾芻既如此，　餘眾同斯說。</div>
<div class='lg-row'>或時王賊與，　或是委寄人；</div>
<div class='lg-row'>無別物主心，　彼與宜應受。</div>
<div class='lg-row'>他財他見施，　知非是大人；</div>
<div class='lg-row'>知時不應取，　不知無有過。</div>
<div class='lg-row'>若見卑下與，　應可善思量；</div>
<div class='lg-row'>於彼取非宜，　由尊不許故。</div>
<div class='lg-row'>知事人餘人，　將僧伽等物；</div>
<div class='lg-row'>與貧病應受，　用已鎮思還。</div>
<div class='lg-row'>若身死無過，　有命可隨緣；</div>
<div class='lg-row'>勵力須乞求，　應還得財處。</div>
<div class='lg-row'>牛羊等重物，　受用村田等；</div>
<div class='lg-row'>僧伽有隨教，　別人遮不聽。</div>
<div class='lg-row'>住處與園田，　及臥具等物；</div>
<div class='lg-row'>以理常守護，　令其施福增。</div>
<div class='lg-row'>此處僧重物，　不應質與他；</div>
<div class='lg-row'>不分不合賣，　是律決定說。</div>
<div class='lg-row'>於寺高處立，　呼召得聞聲；</div>
<div class='lg-row'>當於如是處，　安置淨人宅。</div>
<div class='lg-row'>執作事業時，　與衣食饒益；</div>
<div class='lg-row'>若病不能作，　佛遣亦供看。</div>
<div class='lg-row'>打拷及髠割，　與聖教相違；</div>
<div class='lg-row'>縛害惱群生，　聖賢皆遠離。</div>
<div class='lg-row'>為福捨田地，　作分數應取；</div>
<div class='lg-row'>受用時無過，　斯成古王法。</div>
<div class='lg-row'>一切評論處，　佛遣不須言；</div>
<div class='lg-row'>苾芻及求寂，　於斯勿措口。</div>
<div class='lg-row'>從他正見得，　持與邪見人，</div>
<div class='lg-row'>及與破戒人，　名虛墮信施。</div>
<div class='lg-row'>受他飲食時，　量腹而應取；</div>
<div class='lg-row'>長多名墮施，　淨戒者應知。</div>
<div class='lg-row'>父母及病人，　為取非成過；</div>
<div class='lg-row'>如將與餘者，　終須告主知。</div>
<div class='lg-row'>於行處等見，　刀子及針等；</div>
<div class='lg-row'>應與撿挍人，　問狀方還主。</div>
<div class='lg-row'>彼物告眾已，　眾中三日停；</div>
<div class='lg-row'>如無認識者，　任充常住用。</div>
<div class='lg-row'>以己事換他，　或可為福故；</div>
<div class='lg-row'>苾芻受雇作，　此事佛不聽。</div>
<div class='lg-row'>親友及己想，　多少隨時用；</div>
<div class='lg-row'>非盜便無過，　或可語他知。</div>
<div class='lg-row'>親知有三種，　上中下應識；</div>
<div class='lg-row'>純直可相知，　輕浮勿親友。</div>
<div class='lg-row'>於三種相知，　上可該中下；</div>
<div class='lg-row'>處中中及下，　下者下應知。</div>
<div class='lg-row'>問病方教化，　應為求醫藥；</div>
<div class='lg-row'>是可委寄者，　勿同尼乞油。</div>
</div><p>斷人命學處</p>

<div class="lg regular"><div class='lg-row'>苾芻厭不淨，　求鹿杖自殺；</div>
<div class='lg-row'>為福貪鉢等，　由斯大聖遮。</div>
<div class='lg-row'>故心非誤殺，　自作或使他；</div>
<div class='lg-row'>勸讚人死時，　便招他勝罪。</div>
<div class='lg-row'>若說殺方便，　見他作隨喜，</div>
<div class='lg-row'>放火燒林野，　或斬生支節，</div>
<div class='lg-row'>若食於人肉，　斯皆得吐羅。</div>
<div class='lg-row'>病及看病人，　若愚教法式；</div>
<div class='lg-row'>應可問醫人，　或餘若耆叟；</div>
<div class='lg-row'>方授病者藥，　異此得輕愆。</div>
<div class='lg-row'>若供給病者，　如病狀應畜；</div>
<div class='lg-row'>餘物亦可持，　清淨隨哀慜。</div>
<div class='lg-row'>世尊遣大眾，　咸看於病人；</div>
<div class='lg-row'>或可依次看，　諸事皆隨順。</div>
<div class='lg-row'>不禮於病者，　病亦不禮他；</div>
<div class='lg-row'>更互好心看，　并安於坐物。</div>
<div class='lg-row'>不於病者前，　讚說死是勝；</div>
<div class='lg-row'>病苦聞斯已，　由此樂身亡。</div>
<div class='lg-row'>汝能行布施，　護戒無虧失；</div>
<div class='lg-row'>深信於三寶，　當趣涅槃宮。</div>
<div class='lg-row'>若汝身亡過，　天宮定不遙；</div>
<div class='lg-row'>涅槃如掌中，　莫憂形命盡。</div>
<div class='lg-row'>苾芻作是言，　便得越法罪；</div>
<div class='lg-row'>應云久存壽，　此疾可蠲除。</div>
<div class='lg-row'>壽存如法住，　善人應久留；</div>
<div class='lg-row'>念念能增長，　廣大福德聚。</div>
<div class='lg-row'>於有病惱者，　解醫宜教示；</div>
<div class='lg-row'>善識於時處，　與藥勿隨宜。</div>
<div class='lg-row'>故勸他人死，　不論心善惡；</div>
<div class='lg-row'>自殺及賣人，　並獲吐羅罪。</div>
<div class='lg-row'>鉢等生貪意，　起願令他死；</div>
<div class='lg-row'>如彼旃荼羅，　斯人得惡作。</div>
<div class='lg-row'>縱笑不應為，　以指相擊攊；</div>
<div class='lg-row'>往時十七眾，　由此一人亡。</div>
<div class='lg-row'>制底等作業，　無俗人相助；</div>
<div class='lg-row'>重擔不擎舉，　緣斯殺匠人。</div>
<div class='lg-row'>若塼等坼裂，　授他須告知；</div>
<div class='lg-row'>不應竟日為，　猶如客作者。</div>
<div class='lg-row'>苾芻監作時，　隨處當勸化；</div>
<div class='lg-row'>宜給晨朝食，　欲使解疲勞。</div>
<div class='lg-row'>若是知事人，　賊來聽閙亂；</div>
<div class='lg-row'>不得故心擲，　石等損眾生。</div>
<div class='lg-row'>可於十肘外，　拋擲木石等；</div>
<div class='lg-row'>謹念於戒學，　勿使損悲心。</div>
<div class='lg-row'>監知住處人，　眾中老應問；</div>
<div class='lg-row'>若夜中說法，　牢防護門等。</div>
<div class='lg-row'>寺舍勤防盜，　關鑰應觀察；</div>
<div class='lg-row'>說五種閉門，　為護於住處。</div>
<div class='lg-row'>上下二門樞，　關扂鎖重鎖；</div>
<div class='lg-row'>隨其現前有，　當直者應為。</div>
<div class='lg-row'>但安一二等，　准次須陪直；</div>
<div class='lg-row'>如其總不著，　計失盡須還。</div>
<div class='lg-row'>苾芻在路行，　同伴染時病；</div>
<div class='lg-row'>當如父母想，　敬教可持將。</div>
<div class='lg-row'>父老不能行，　恐畏午時到；</div>
<div class='lg-row'>子推因致死，　此事不應為。</div>
</div><p>說上人法學處</p>

<div class="lg regular"><div class='lg-row'>儉年諸苾芻，　實無勝上德；</div>
<div class='lg-row'>更互虛相讚，　活命佛因遮。</div>
<div class='lg-row'>不得言我得，　殊勝增上證；</div>
<div class='lg-row'>除於增上慢，　斯便得邊罪。</div>
<div class='lg-row'>自無上人法，　不能得諸定；</div>
<div class='lg-row'>言得聖道分，　將成大涅槃。</div>
<div class='lg-row'>言得增上證，　并獲於四果；</div>
<div class='lg-row'>智謂苦等竟，　見謂見真諦。</div>
<div class='lg-row'>說靜定四種，　樂獨靜住故；</div>
<div class='lg-row'>此等事我知，　我見諸天等。</div>
<div class='lg-row'>我見天龍等，　我共彼言談；</div>
<div class='lg-row'>彼亦共我言，　說時犯邊罪。</div>
<div class='lg-row'>我聞諸天聲，　彼來親事我；</div>
<div class='lg-row'>或藥叉等類，　如此悉成邊。</div>
<div class='lg-row'>若見糞掃鬼，　此但得吐羅；</div>
<div class='lg-row'>為是鬼中卑，　是故非邊罪。</div>
<div class='lg-row'>說得果通智，　膿壞無常想；</div>
<div class='lg-row'>自將邊罪劍，　不樂強傷身。</div>
<div class='lg-row'>說有苾芻見，　謗蘇畢舍遮；</div>
<div class='lg-row'>意許是自身，　說時但惡作。</div>
<div class='lg-row'>說戰勝天雨，　生男聞象聲；</div>
<div class='lg-row'>審觀方告知，　異此便麁罪。◎</div>
</div></div></div>
<div class='div-other'><a id='mulu5' />
<div class='div-other'><a id='mulu6' />
<p class='h2'>◎第二部十三僧伽伐尸沙法</p><p>故泄精學處</p>

<div class="lg regular"><div class='lg-row'>若離三瘡門，　於自他身分；</div>
<div class='lg-row'>故泄其不淨，　此必犯僧殘。</div>
<div class='lg-row'>泄謂在身中，　精移其本處；</div>
<div class='lg-row'>創樂便成犯，　不要待精流。</div>
<div class='lg-row'>其精欲動時，　攝心居本處；</div>
<div class='lg-row'>此時無重過，　但許得輕愆。</div>
<div class='lg-row'>如其移本處，　流精尚在身；</div>
<div class='lg-row'>故泄出身中，　唯招吐羅罪。</div>
<div class='lg-row'>精有五種異，　謂薄稠并赤、</div>
<div class='lg-row'>黃色及青色，　最後轉輪王。</div>
<div class='lg-row'>青輪王長子，　餘子並皆黃；</div>
<div class='lg-row'>赤色諸大臣，　稠精謂根熟。</div>
<div class='lg-row'>根未成女傷，　斯等名為薄；</div>
<div class='lg-row'>如前精若泄，　皆並得僧殘。</div>
<div class='lg-row'>牆瓶等穴處，　故觸泄其精；</div>
<div class='lg-row'>吐羅罪所傷，　過於大石打。</div>
<div class='lg-row'>雖動而不泄，　染心量己根，</div>
<div class='lg-row'>於空舞動搖，　或由捉搦泄，</div>
<div class='lg-row'>逆風逆流持，　並得吐羅罪；</div>
<div class='lg-row'>若順風流者，　得惡作應知。</div>
<div class='lg-row'>若以染污意，　故視己生支；</div>
<div class='lg-row'>染心無利益，　常當念除捨。</div>
<div class='lg-row'>浴室中摩觸，　行路髀相揩；</div>
<div class='lg-row'>忽然精自流，　及夢皆無罪。</div>
<div class='lg-row'>如是廣宣說，　苾芻並眾教；</div>
<div class='lg-row'>若是求寂等，　悉皆招惡作。</div>
<div class='lg-row'>初二部罪因，　各有其輕重；</div>
<div class='lg-row'>初重大眾悔，　輕便對四人。</div>
<div class='lg-row'>二因重四人，　輕便一人悔；</div>
<div class='lg-row'>眾教要僧伽，　餘罪一人得。</div>
<div class='lg-row'>不許對犯人，　同罪而發露；</div>
<div class='lg-row'>無容垢除垢，　可得令清潔。</div>
<div class='lg-row'>從犯眾教罪，　若有覆藏心；</div>
<div class='lg-row'>還與爾許時，　令行遍住法。</div>
<div class='lg-row'>應觀心至誠，　於眾深恭敬；</div>
<div class='lg-row'>當與遍住法，　異此不應為。</div>
<div class='lg-row'>若行遍住法，　更被煩惱害；</div>
<div class='lg-row'>由彼愚癡盛，　或時重作罪。</div>
<div class='lg-row'>此應更與法，　令行本遍住；</div>
<div class='lg-row'>如是乃至三，　依律教還與。</div>
<div class='lg-row'>此成可愍處，　知由煩惱生；</div>
<div class='lg-row'>如若起大慚，　或可情謙下。</div>
<div class='lg-row'>雖如是調伏，　於惡不能改；</div>
<div class='lg-row'>此作留韁棄，　乃至厭心生。</div>
<div class='lg-row'>若生厭離心，　了知其意樂；</div>
<div class='lg-row'>意喜宜應授，　僧伽應濟出。</div>
<div class='lg-row'>意喜水洗濯，　令餘垢清淨；</div>
<div class='lg-row'>此中應出罪，　滿二十僧伽。</div>
<div class='lg-row'>唯僧伽為主，　僧伽知意樂；</div>
<div class='lg-row'>僧伽與其教，　秉法者應行。</div>
<div class='lg-row'>眾中為羯磨，　處眾教其益；</div>
<div class='lg-row'>由僧伽教出，　故名為眾教。</div>
<div class='lg-row'>發露已命終，　或於遍住位；</div>
<div class='lg-row'>雖言未出罪，　當生善趣中。</div>
<div class='lg-row'>由斯可哀念，　懷悲勿棄捨；</div>
<div class='lg-row'>無令自業打，　惡趣苦纏身。</div>
<div class='lg-row'>若遍持三藏，　極愧眾中尊；</div>
<div class='lg-row'>大福德六人，　對一便除罪。</div>
<div class='lg-row'>須有至誠心，　慇重無欺誑；</div>
<div class='lg-row'>一悔不重犯，　斯名應法人。</div>
<div class='lg-row'>除咽已下毛，　及為下灌法；</div>
<div class='lg-row'>除病緣而作，　吐羅罪割身。</div>
</div><p>觸女學處</p>

<div class="lg regular"><div class='lg-row'>從足至于首，　染心觸女人；</div>
<div class='lg-row'>無衣便眾教，　有隔吐羅罪。</div>
<div class='lg-row'>若故意推牽，　從象車等處；</div>
<div class='lg-row'>有隔無隔觸，　受樂罪同前。</div>
<div class='lg-row'>女人來觸時，　苾芻生染著；</div>
<div class='lg-row'>此則如前說，　牽推隔等同。</div>
<div class='lg-row'>本作行婬意，　觸著女人身；</div>
<div class='lg-row'>便得吐羅罪，　是他勝因故。</div>
<div class='lg-row'>此據堪行婬，　餘獲吐羅罪；</div>
<div class='lg-row'>小男黃門等，　傍生皆惡作。</div>
</div><p>鄙惡語學處</p>

<div class="lg regular"><div class='lg-row'>苾芻麁惡語，　全非離欲人；</div>
<div class='lg-row'>對女作婬言，　此亦由僧救。</div>
<div class='lg-row'>汝身極軟滑，　可愛三瘡門；</div>
<div class='lg-row'>或言非是好，　或道醜形勢。</div>
<div class='lg-row'>持此物與我，　汝夫是福人；</div>
<div class='lg-row'>云何與汝合，　令我受樂味。</div>
<div class='lg-row'>言時道葉婆，　便犯眾教罪；</div>
<div class='lg-row'>葉婆若不說，　但得於吐羅。</div>
<div class='lg-row'>若女來求時，　不道麁惡語；</div>
<div class='lg-row'>同前理應識，　麁即是婬言。</div>
<div class='lg-row'>此中麁惡言，　謂是交會語；</div>
<div class='lg-row'>隨方無定說，　約處以論愆。</div>
<div class='lg-row'>癲狂與心亂，　吃及初犯人；</div>
<div class='lg-row'>及以痛惱纏，　斯皆非犯類。</div>
</div><p>索供養學處</p>

<div class="lg regular"><div class='lg-row'>於自身讚歎，　方便說功德；</div>
<div class='lg-row'>婬言對女前，　眾教刀便割。</div>
<div class='lg-row'>殊勝者謂最，　姊妹愛念言；</div>
<div class='lg-row'>供養謂供奉，　解時便得罪。</div>
<div class='lg-row'>所言尸羅具，　與戒蘊相應；</div>
<div class='lg-row'>應知善法者，　定蘊相應故。</div>
<div class='lg-row'>與慧蘊相應，　說名為淨行；</div>
<div class='lg-row'>兩兩相交會，　可是行婬欲。</div>
<div class='lg-row'>苾芻染污心，　假令道一句；</div>
<div class='lg-row'>女人若解語，　此亦犯僧殘。</div>
<div class='lg-row'>若有女人說，　非理婬欲言；</div>
<div class='lg-row'>云汝清淨人，　我今興供養。</div>
<div class='lg-row'>汝如斯具戒，　常有於善法；</div>
<div class='lg-row'>殊勝應供者，　濁劫實難逢。</div>
<div class='lg-row'>彼若如是說，　苾芻順答言；</div>
<div class='lg-row'>內有染污心，　便成眾教罪。</div>
<div class='lg-row'>女人供養者，　得無量果報；</div>
<div class='lg-row'>不言婬欲事，　此得吐羅罪。</div>
<div class='lg-row'>如是婬欲法，　苾芻說如前；</div>
<div class='lg-row'>不道我如前，　亦得吐羅罪。</div>
<div class='lg-row'>女人如是說，　除於婬欲字；</div>
<div class='lg-row'>不言汝如斯，　吐羅亦如是。</div>
<div class='lg-row'>或語無知者，　或除婬惡作；</div>
<div class='lg-row'>若不說我言，　女說時同此。</div>
<div class='lg-row'>一切染污言，　苾芻皆得罪；</div>
<div class='lg-row'>此中染污者，　謂是染著心。</div>
<div class='lg-row'>此據堪行欲，　翻此得吐羅；</div>
<div class='lg-row'>丈夫扇侘等，　傍生唯惡作。</div>
</div><p>媒嫁學處</p>

<div class="lg regular"><div class='lg-row'>自作若使人，　令女男和合；</div>
<div class='lg-row'>持彼僧殘劍，　斬傷於自身。</div>
<div class='lg-row'>水授財娉等，　略有七種婦；</div>
<div class='lg-row'>私通有十數，　此相今當說。</div>
<div class='lg-row'>七婦謂水授，　財娉王旗得，</div>
<div class='lg-row'>自樂衣食住，　共活及須臾。</div>
<div class='lg-row'>以水授彼故，　隨事立其名；</div>
<div class='lg-row'>若以財取婦，　是謂為財得；</div>
<div class='lg-row'>大賊強打取，　說此作王旗；</div>
<div class='lg-row'>自許作他妻，　是名自樂住；</div>
<div class='lg-row'>為衣食故來，　是名衣食住；</div>
<div class='lg-row'>二人財共有，　同為活命緣，</div>
<div class='lg-row'>作如是結契，　是名為共活；</div>
<div class='lg-row'>暫時非久居，　名曰須臾婦。</div>
<div class='lg-row'>七婦若分離，　事有七種別：</div>
<div class='lg-row'>初離久生諍，　折草為三種，</div>
<div class='lg-row'>或復擲三瓦，　言汝非我妻，</div>
<div class='lg-row'>准法而遣出，　或高聲唱令。</div>
<div class='lg-row'>如是初三婦，　分離令偶合；</div>
<div class='lg-row'>一二三如次，　突色訖里多。</div>
<div class='lg-row'>四五六如次，　一二三吐羅；</div>
<div class='lg-row'>和彼第七時，　便得僧殘罪。</div>
<div class='lg-row'>此中私通者，　夫死或他行；</div>
<div class='lg-row'>此若母護時，　說名為母護。</div>
<div class='lg-row'>如是父王父，　王母餘親護；</div>
<div class='lg-row'>此中所說親，　謂是父母族。</div>
<div class='lg-row'>父及夫並亡，　此名兄弟護；</div>
<div class='lg-row'>若有姊妹者，　姊妹護應知。</div>
<div class='lg-row'>婆羅門剎利，　是名為種護；</div>
<div class='lg-row'>婆雌俱雌也，　斯則為宗護。</div>
<div class='lg-row'>王法護應知，　有禁具法住；</div>
<div class='lg-row'>如斯十種護，　差別謂私通。</div>
<div class='lg-row'>前所說私通，　及末後四婦；</div>
<div class='lg-row'>於斯若偶合，　必定得僧殘。</div>
<div class='lg-row'>此男何不婚？　此女何不嫁？</div>
<div class='lg-row'>苾芻如是語，　即便招惡作。</div>
</div><p>造小房學處</p>

<div class="lg regular"><div class='lg-row'>自為作小房，　秉法觀無過；</div>
<div class='lg-row'>量等便無犯，　異此得僧殘。</div>
<div class='lg-row'>於此小房處，　堪作四威儀；</div>
<div class='lg-row'>行住坐臥時，　受用令安樂。</div>
<div class='lg-row'>長唯許十二，　謂善逝張手；</div>
<div class='lg-row'>廣唯七張手，　是房量應知。</div>
<div class='lg-row'>准佛一張手，　當中人三倍；</div>
<div class='lg-row'>合有一肘半，　是正量非餘。</div>
<div class='lg-row'>據彼處中人，　計長十八肘；</div>
<div class='lg-row'>廣謂十肘半，　房量如是說。</div>
<div class='lg-row'>不淨有蛇蝎，　大小蜂蟻等；</div>
<div class='lg-row'>有諍謂近道，　好樹天王宅。</div>
<div class='lg-row'>近河崖井等，　是謂無進趣；</div>
<div class='lg-row'>如斯過若除，　合理房應作。</div>
<div class='lg-row'>無指授為作，　無諍有勢分；</div>
<div class='lg-row'>苾芻不淨處，　得罪謂吐羅。</div>
<div class='lg-row'>一切過咸有，　定得於眾教；</div>
<div class='lg-row'>眾過患悉除，　此舍皆無咎。</div>
<div class='lg-row'>最初者或狂，　心亂病苦逼；</div>
<div class='lg-row'>設造房無犯，　此是大開緣。</div>
</div><p>造大寺學處</p>

<div class="lg regular"><div class='lg-row'>有主毘訶羅，　本無其量數；</div>
<div class='lg-row'>此中言大者，　謂量及珍財。</div>
</div><p>無根謗學處并假根事</p>

<div class="lg regular"><div class='lg-row'>說無根他勝，　欲壞彼淨行，</div>
<div class='lg-row'>及陳像似事，　此二今當說。</div>
<div class='lg-row'>時有蓮花色，　淨信苾芻尼，</div>
<div class='lg-row'>因事往池邊，　來禮實力子。</div>
<div class='lg-row'>去此處不遠，　友地二相隨，</div>
<div class='lg-row'>取水往池邊，　見兩鹿交會。</div>
<div class='lg-row'>既見是事已，　友地更相告，</div>
<div class='lg-row'>苾芻苾芻尼，　汝見行婬不？</div>
<div class='lg-row'>告言我已見，　共說宿怨嫌；</div>
<div class='lg-row'>像似事相謀，　欲壞實力子。</div>
<div class='lg-row'>如是等緣起，　隨說有差別；</div>
<div class='lg-row'>諸智者應知，　斯成謗他罪。</div>
</div><p>破僧學處</p>

<div class="lg regular"><div class='lg-row'>屏諫及眾諫，　乃至第三遮；</div>
<div class='lg-row'>欲破一味僧，　便得眾教罪。</div>
<div class='lg-row'>遮時不作白，　說名為別諫；</div>
<div class='lg-row'>告言汝具壽，　莫作不和合。</div>
<div class='lg-row'>別諫勸不止，　應秉羯磨諫；</div>
<div class='lg-row'>謂用白四法，　并諸助伴人。</div>
<div class='lg-row'>和合謂一心，　建立二種破；</div>
<div class='lg-row'>隨順破壞法，　十四種應知。</div>
<div class='lg-row'>法說為非法，　非法說為法；</div>
<div class='lg-row'>調伏說言非，　如是等應識。</div>
<div class='lg-row'>評論非言諍，　犯諍及事諍；</div>
<div class='lg-row'>此中四種諍，　覺慧者當知。</div>
<div class='lg-row'>謂種種言說，　不和眾異心；</div>
<div class='lg-row'>緣此鬪諍生，　說作評論諍。</div>
<div class='lg-row'>若人因忿惱，　非法言相說；</div>
<div class='lg-row'>由斯鬪諍生，　故是非言諍。</div>
<div class='lg-row'>有身及語心，　此三各一種；</div>
<div class='lg-row'>或二二三種，　略言其六緣。</div>
<div class='lg-row'>苾芻與女人，　不知同室宿；</div>
<div class='lg-row'>未具至三夜，　此是身相應。</div>
<div class='lg-row'>為女五六句，　與彼說法時；</div>
<div class='lg-row'>非故心句增，　應知由語罪。</div>
<div class='lg-row'>褒殺陀時問，　有過而覆藏；</div>
<div class='lg-row'>此名為意罪，　應知得惡作。</div>
<div class='lg-row'>有身及有心，　故意害生命；</div>
<div class='lg-row'>不與取酒等，　此罪由二得。</div>
<div class='lg-row'>五六句說已，　復故心增句；</div>
<div class='lg-row'>此名心語二，　妄語亦同然。</div>
<div class='lg-row'>故心興殺害，　并言打彼身；</div>
<div class='lg-row'>說名身語心，　造罪由三種。</div>
<div class='lg-row'>云何善心中，　苾芻犯其罪？</div>
<div class='lg-row'>謂於佛殿上，　除草不令生。</div>
<div class='lg-row'>又如作好心，　為供養佛故；</div>
<div class='lg-row'>結鬘便得罪，　布列許無愆。</div>
<div class='lg-row'>不故違聖言，　及僧伽制令；</div>
<div class='lg-row'>此說是無記，　由其無惡心。</div>
<div class='lg-row'>故心違越者，　斯皆是不善；</div>
<div class='lg-row'>翻此善應知，　謂是傍乘義。</div>
<div class='lg-row'>如是無量種，　造作於罪過；</div>
<div class='lg-row'>鬪諍緣斯起，　謂犯諍應知。</div>
<div class='lg-row'>如斯白等事，　說非是善等；</div>
<div class='lg-row'>鬪諍生諠嬈，　是事諍應知。</div>
<div class='lg-row'>欲作破僧伽，　無知招惡作；</div>
<div class='lg-row'>別諫若不捨，　斯成惡作愆。</div>
<div class='lg-row'>白不捨吐羅，　及說初羯磨；</div>
<div class='lg-row'>如是說第二，　最後獲僧教。</div>
</div><p>隨助破僧學處</p>

<div class="lg regular"><div class='lg-row'>於此隨轉人，　罪惡苾芻眾；</div>
<div class='lg-row'>別諫等差別，　如是悉同前。</div>
</div><p>污家學處</p>

<div class="lg regular"><div class='lg-row'>若有污家者，　說污二種殊：</div>
<div class='lg-row'>一名為雜居，　第二謂受用。</div>
<div class='lg-row'>雜居與女人，　作戲掉舉等；</div>
<div class='lg-row'>受用謂同食，　及採花果類。</div>
<div class='lg-row'>謂眼耳意識，　見等三應知；</div>
<div class='lg-row'>別諫等差殊，　如前惡作等。</div>
</div><p>惡性違諫學處</p>

<div class="lg regular"><div class='lg-row'>如是惡語人，　獲得眾教罪；</div>
<div class='lg-row'>善言不肯順，　名惡語應知。</div>
<div class='lg-row'>遍學他勝等，　說名為學處；</div>
<div class='lg-row'>應受教誨言，　順於清淨法。</div>
<div class='lg-row'>已說同法等，　隨順大師教；</div>
<div class='lg-row'>別諫等不捨，　輕重等同前。</div>
<div class='lg-row'>如斯十三事，　教因僧處得；</div>
<div class='lg-row'>九初便得罪，　四由三諫生。</div>
</div></div>
<div class='div-other'><a id='mulu7' />
<p class='h2'>二不定法</p>
<div class="lg regular"><div class='lg-row'>略於眾教罪，　已說少相應；</div>
<div class='lg-row'>不定我當陳，　大師言二法。</div>
<div class='lg-row'>苾芻鄔陀夷，　與笈多親密；</div>
<div class='lg-row'>由斯事不定，　廣制於僧伽。</div>
<div class='lg-row'>一苾芻一女，　共坐於屏處；</div>
<div class='lg-row'>為婬事或無，　名二不定法。</div>
<div class='lg-row'>靜謂無餘人，　隱密事非一；</div>
<div class='lg-row'>牆柵夜簾障，　榛叢為第五。</div>
<div class='lg-row'>行住及坐臥，　苾芻依實言；</div>
<div class='lg-row'>如淨信者陳，　准事應治過。</div>
<div class='lg-row'>若於行住等，　若不依實言；</div>
<div class='lg-row'>應與求罪性，　白等如前作。</div>
<div class='lg-row'>若得治罰法，　不出家近圓；</div>
<div class='lg-row'>不共他經行，　及與依止等。</div>
<div class='lg-row'>不應一席坐，　至死行治罰；</div>
<div class='lg-row'>於罪不決斷，　二不定名生。◎</div>
</div></div></div>
<div class='div-other'><a id='mulu8' />
<div class='div-other'><a id='mulu9' />
<p class='h2'>◎第三部捨墮法</p><p>畜長衣不分別學處</p>

<div class="lg regular"><div class='lg-row'>苾芻十日外，　畜衣不分別；</div>
<div class='lg-row'>泥薩祇塵土，　坌污罪人身。</div>
<div class='lg-row'>衣已縫刺染，　是名衣已成；</div>
<div class='lg-row'>所言畜持衣，　謂攝為己有。</div>
<div class='lg-row'>支伐羅成已，　未出羯恥那；</div>
<div class='lg-row'>如是等應知，　此中為四句。</div>
<div class='lg-row'>毛麻與落麻，　羯播死并絹；</div>
<div class='lg-row'>高詀婆及紵，　是謂七種衣。</div>
<div class='lg-row'>何謂分別財，　最小之量度；</div>
<div class='lg-row'>縱橫充一肘，　罪成泥薩祇。</div>
<div class='lg-row'>應捨而不捨，　於罪不說悔；</div>
<div class='lg-row'>復不為間隔，　墮罪不能除。</div>
<div class='lg-row'>三中若作一，　或二非清淨；</div>
<div class='lg-row'>三事俱作已，　方名無過人。</div>
<div class='lg-row'>於此罪未說，　或於鉢袋等；</div>
<div class='lg-row'>於後若得者，　皆同泥薩祇。</div>
<div class='lg-row'>由有財可捨，　復為墮罪傷；</div>
<div class='lg-row'>墮落惡趣故，　名波逸底迦。</div>
</div><p>離三衣宿學處</p>

<div class="lg regular"><div class='lg-row'>常共三衣俱，　無緣不別宿；</div>
<div class='lg-row'>除眾為作法，　異斯便得罪。</div>
<div class='lg-row'>一二眾多舍，　村外坑塹遶；</div>
<div class='lg-row'>牆柵遍皆圍，　有一多勢分。</div>
<div class='lg-row'>勢分謂<span class='corr'>敞</span>園，　及天廟處等；</div>
<div class='lg-row'>或差別或一，　名別一勢分。</div>
<div class='lg-row'>一行相連故，　應知名一舍；</div>
<div class='lg-row'>野人下賊等，　如一類同村。</div>
<div class='lg-row'>二舍兩行別，　如梵志野人；</div>
<div class='lg-row'>置立於多門，　是謂眾多舍。</div>
<div class='lg-row'>此中勢分者，　外周寬一尋；</div>
<div class='lg-row'>或雞飛墮處，　齊其舂處等。</div>
<div class='lg-row'>宅鋪店樓場，　及於外道屋；</div>
<div class='lg-row'>船樹車園所，　是一多勢分。</div>
<div class='lg-row'>兄弟不分別，　或復唯一人；</div>
<div class='lg-row'>由是一宅故，　說為一勢分。</div>
<div class='lg-row'>如前說勢分，　有多勢分生；</div>
<div class='lg-row'>由彼別別門，　應知門有共。</div>
<div class='lg-row'>如是多宅處，　庫等許同然；</div>
<div class='lg-row'>諸勢分應知，　皆一異差別。</div>
<div class='lg-row'>外道若見別，　一異勢分殊；</div>
<div class='lg-row'>此勢分不同，　謂安皮服等。</div>
<div class='lg-row'>於樂人等宅，　諸事悉同前；</div>
<div class='lg-row'>外安竿鼓等，　及以破竹處。</div>
<div class='lg-row'>若樹枝相交，　斯為一勢分；</div>
<div class='lg-row'>影及雨渧處，　於外有一尋。</div>
<div class='lg-row'>人衣同勢分，　於此著三衣；</div>
<div class='lg-row'>苾芻隨處眠，　斯皆無有罪。</div>
<div class='lg-row'>於天祠等處，　大門同是一；</div>
<div class='lg-row'>離衣此處宿，　不被罪中傷。</div>
<div class='lg-row'>道行時勢分，　齊四十九尋；</div>
<div class='lg-row'>坐住臥離衣，　無過一尋內。</div>
</div><p>月望衣學處</p>

<div class="lg regular"><div class='lg-row'>雖得支伐羅，　於餘有希望；</div>
<div class='lg-row'>得齊於一月，　不分別無犯。</div>
<div class='lg-row'>八半至正半，　一月是衣時；</div>
<div class='lg-row'>於後謂非時，　於親等希望。</div>
<div class='lg-row'>深摩舍那處，　若有死人衣；</div>
<div class='lg-row'>送殯往還衣，　他棄糞掃服。</div>
<div class='lg-row'>糞掃蘭若處，　棄路蟻蟲穿；</div>
<div class='lg-row'>及以破碎衣，　復有五種別。</div>
<div class='lg-row'>火燒或水浸，　并乳母棄衣；</div>
<div class='lg-row'>鼠嚙及牛嚼，　應知又五種。</div>
<div class='lg-row'>因言衣已竟，　隨事釋三衣；</div>
<div class='lg-row'>次第辯應知，　廣陳其作相。</div>
<div class='lg-row'>新物及曾用，　是謂二種衣；</div>
<div class='lg-row'>苾芻欲作時，　此法今當說。</div>
<div class='lg-row'>若新僧伽胝，　兩重應截作；</div>
<div class='lg-row'>尼師但亦爾，　餘衣並隨意。</div>
<div class='lg-row'>經四月服用，　若作僧伽胝；</div>
<div class='lg-row'>此衣應四重，　餘衣兩重作。</div>
<div class='lg-row'>若更增重疊，　欲摘令相離；</div>
<div class='lg-row'>摘離者得持，　十日當分別。</div>
<div class='lg-row'>大衣條不等，　九條等九階；</div>
<div class='lg-row'>後二十五條，　此各別當說。</div>
<div class='lg-row'>三品兩長半，　三品半三長；</div>
<div class='lg-row'>末後三品衣，　曼荼羅四半。</div>
<div class='lg-row'>此中三品者，　是大衣壇隔；</div>
<div class='lg-row'>此衣量應說，　上衣三五肘。</div>
<div class='lg-row'>下者四肘半，　二內名為中；</div>
<div class='lg-row'>七條及五條，　量數皆相似。</div>
<div class='lg-row'>又復說五條，　橫四五竪二；</div>
<div class='lg-row'>貧人難得利，　愍念故開聽。</div>
<div class='lg-row'>此據應量人，　說斯等肘量；</div>
<div class='lg-row'>極長極短者，　衣量可隨身。</div>
<div class='lg-row'>上中下三衣，　葉量應須識；</div>
<div class='lg-row'>狹兩指寬四，　二內者名中。</div>
<div class='lg-row'>減如斯肘量，　守持不應法。</div>
<div class='lg-row'>凡是帶毛衣，　不著入村內，</div>
<div class='lg-row'>亦不往眾內，　食禮窣覩波；</div>
<div class='lg-row'>作施主物想，　如是應分別。</div>
<div class='lg-row'>不截支伐羅，　不著入村內；</div>
<div class='lg-row'>若違招惡作，　有難事隨聽。</div>
<div class='lg-row'>惡罵無信人，　好鬪難共住；</div>
<div class='lg-row'>被擯將行者，　委寄不應為。</div>
<div class='lg-row'>若委寄苾芻，　假令居海外；</div>
<div class='lg-row'>亦得作親友，　應分別長衣。</div>
<div class='lg-row'>自國及他方，　知委寄者死；</div>
<div class='lg-row'>於餘苾芻處，　應為委寄人。</div>
<div class='lg-row'>若分別衣時，　不近委寄者；</div>
<div class='lg-row'>不對求寂等，　亦非親委人。</div>
<div class='lg-row'>若人請持物，　寄與彼苾芻；</div>
<div class='lg-row'>若知彼身亡，　此衣當與眾。</div>
<div class='lg-row'>於諸衣緣邊，　應可為墨點；</div>
<div class='lg-row'>令衣無雜亂，　易識不勞心。</div>
<div class='lg-row'>苾芻若命過，　可將其六物；</div>
<div class='lg-row'>應賞看病者，　餘外任僧分。</div>
<div class='lg-row'>三衣當割截，　尼師但亦然；</div>
<div class='lg-row'>十三資具衣，　略舉其名目：</div>
<div class='lg-row'>三衣并坐具，　泥婆珊二種，</div>
<div class='lg-row'>僧脚崎有兩，　拭面身巾二，</div>
<div class='lg-row'>及以剃髮衣，　并遮瘡疥服；</div>
<div class='lg-row'>十三藥資具，　此並牒名持。</div>
<div class='lg-row'>自餘諸長衣，　各各應分別；</div>
<div class='lg-row'>隨所應而作，　苾芻須者持。</div>
<div class='lg-row'>內無僧脚崎，　不披於上服；</div>
<div class='lg-row'>愛護應受用，　餘物亦皆然。</div>
<div class='lg-row'>合染者應染，　應縫者可縫；</div>
<div class='lg-row'>應持者可持，　作法應分別。</div>
<div class='lg-row'>苾芻得新衣，　應為三壞色；</div>
<div class='lg-row'>青赤石樹皮，　冀除貪染意。</div>
<div class='lg-row'>紫鑛紅藍欝金香、　朱砂大青及紅茜、</div>
<div class='lg-row'>黃丹蘇方八大色，　苾芻不應將染衣。</div>
<div class='lg-row'>疊被高襵婆，　毛緂并氈褥；</div>
<div class='lg-row'>及以輕薄物，　此不截應持。</div>
<div class='lg-row'>除其有毛者，　彼皆帖葉持；</div>
<div class='lg-row'>無令少欲人，　縫刺勞辛苦。</div>
<div class='lg-row'>若五條覆身，　得營眾作務；</div>
<div class='lg-row'>七條於淨處，　作業許無遮。</div>
<div class='lg-row'>僧伽胝處眾，　食及禮制底；</div>
<div class='lg-row'>并入城隍等，　此處並應披。</div>
<div class='lg-row'>疊被高襵婆，　褥及駝毛帔；</div>
<div class='lg-row'>諸重疊衣服，　勿濾於蟲水。</div>
<div class='lg-row'>臥他氈席等，　襯無用七條；</div>
<div class='lg-row'>可疊作四重，　夜中應警睡。</div>
<div class='lg-row'>離衣宿餘處，　他衣不割截；</div>
<div class='lg-row'>假令非染服，　權守亦開聽。</div>
<div class='lg-row'>無病著一衣，　不許飡飲食：</div>
<div class='lg-row'>無衣亦不浴，　有難在隨聽。</div>
<div class='lg-row'>詳心遣一人，　借得緂帔等；</div>
<div class='lg-row'>均平應受用，　非唯借得人。</div>
<div class='lg-row'>自己白色被，　晝臥染遮外；</div>
<div class='lg-row'>受用僧祇物，　內外並須遮。</div>
<div class='lg-row'>披緂毛向外，　遊行不應著；</div>
<div class='lg-row'>若怖於蚤虱，　坐臥在隨開。</div>
<div class='lg-row'>阿利耶儞緂，　唯僧伽聽畜；</div>
<div class='lg-row'>由其出此國，　即以國為名。</div>
<div class='lg-row'>僧伽有隨教，　合用高襵婆；</div>
<div class='lg-row'>自餘諸雜緂，　別人皆得畜。</div>
<div class='lg-row'>為牢於下服，　佛許繫腰絛；</div>
<div class='lg-row'>謂遍圓及方，　三種絛應識。</div>
<div class='lg-row'><span class='corr'>己</span>臥具若新，　他物隨好惡；</div>
<div class='lg-row'>當須以衣襯，　不許赤身眠。</div>
<div class='lg-row'>苾芻有衣服，　不應雇人浣；</div>
<div class='lg-row'>若自使好人，　盆內徐徐濯。</div>
<div class='lg-row'>不惜打傷衣，　復令染色脫；</div>
<div class='lg-row'>速破便廢事，　為此大師遮。</div>
<div class='lg-row'>若有具尸羅，　好受用衣服；</div>
<div class='lg-row'>令其施不斷，　增長福恒流。</div>
<div class='lg-row'>寬纔一肘半，　長中有三肘；</div>
<div class='lg-row'>是三衣袋量，　更增便不合。</div>
<div class='lg-row'>苾芻得他衣，　舊打成光澤；</div>
<div class='lg-row'>水灑令虧色，　方合出家儀。</div>
<div class='lg-row'>孫陀利得衣，　好為難陀打；</div>
<div class='lg-row'>由斯大師制，　恐生憍逸心。</div>
<div class='lg-row'>寬唯自張手，　長可一肘半；</div>
<div class='lg-row'>應將赤土染，　綴在僧伽胝。</div>
<div class='lg-row'>應可將斯物，　帖在當肩頭；</div>
<div class='lg-row'>恐汗污大衣，　敬心應受用。</div>
<div class='lg-row'>若近衣緣邊，　微知將欲破；</div>
<div class='lg-row'>應以線縫刺，　無令廢守持。</div>
<div class='lg-row'>死人身未虧，　勿取其衣服；</div>
<div class='lg-row'>不合故傷損，　將為糞掃衣。</div>
<div class='lg-row'>苾芻取屍服，　下至蟲蟻傷；</div>
<div class='lg-row'>七八日曝之，　浣染宜應用。</div>
<div class='lg-row'>凡著屍衣人，　不用僧臥具；</div>
<div class='lg-row'>乞時住門外，　不得入他家。</div>
<div class='lg-row'>若其他命進，　報言屍處人；</div>
<div class='lg-row'>必更請慇懃，　入舍并隨坐。</div>
<div class='lg-row'>若制底畔睇，　周圓離一尋；</div>
<div class='lg-row'>不食於魚肉，　亦不為舍住。</div>
<div class='lg-row'>若是僧祇帔，　不染帶[卄/毦]持；</div>
<div class='lg-row'>逝多林施衣，　由斯不聽染。</div>
<div class='lg-row'>若是僧伽物，　不犯泥薩祇；</div>
<div class='lg-row'>別人衣有犯，　捨時應准式。</div>
</div><p>使非親尼浣衣學處</p>

<div class="lg regular"><div class='lg-row'>為於衣上見，　有不淨遺精；</div>
<div class='lg-row'>由斯故起貪，　笈多因得子。</div>
<div class='lg-row'>苾芻使非親，　苾芻尼浣服；</div>
<div class='lg-row'>若染及以打，　捨墮罪傷身。</div>
<div class='lg-row'>若令尼浣等，　隨一罪便傷；</div>
<div class='lg-row'>非親若有疑，　此招於惡作。</div>
<div class='lg-row'>手掌若一打，　染汁一揉衣；</div>
<div class='lg-row'>苾芻雖善心，　亦虧於學處。</div>
</div><p>取非親尼衣學處</p>

<div class="lg regular"><div class='lg-row'>若非親族尼，　苾芻取衣服；</div>
<div class='lg-row'>為無憐愍故，　得時招捨墮。</div>
<div class='lg-row'>不與亦不取，　換易便無過；</div>
<div class='lg-row'>買時依價直，　或可任其情。</div>
<div class='lg-row'>苾芻尼有財，　決意持相施；</div>
<div class='lg-row'>或聽微妙語，　歡情奉法師；</div>
<div class='lg-row'>或時見近圓，　持物來相助；</div>
<div class='lg-row'>被賊奪時施，　為受皆無犯。</div>
</div><p>從非親居士婦乞衣學處</p>

<div class="lg regular"><div class='lg-row'>於非親俗人，　或於俗人婦；</div>
<div class='lg-row'>苾芻衣現有，　從乞遂招愆。</div>
<div class='lg-row'>乞下衣及線，　便得勝上服；</div>
<div class='lg-row'>覓少得全衣，　受取時無過。</div>
</div><p>過量乞衣學處</p>

<div class="lg regular"><div class='lg-row'>苾芻衣失奪，　有人多施衣；</div>
<div class='lg-row'>但取上下衣，　不應過量受。</div>
<div class='lg-row'>上衣肘十一，　下長至七肘；</div>
<div class='lg-row'>此據俗人衣，　名為上下服。</div>
<div class='lg-row'>大衣三五肘，　兩重為上服；</div>
<div class='lg-row'>二五肘下衣，　謂聖教上下。</div>
<div class='lg-row'>從彼乞衣時，　若得盈長物；</div>
<div class='lg-row'>宜應還本主，　更施受隨聽。</div>
</div><p>非親居士婦共辦衣學處</p>

<div class="lg regular"><div class='lg-row'>若俗人夫婦，　欲為辦衣價；</div>
<div class='lg-row'>苾芻從彼覓，　若得罪便傷。</div>
<div class='lg-row'>非親如上說，　若得七種衣；</div>
<div class='lg-row'>衣體是堅牢，　說名為淨物。</div>
<div class='lg-row'>從他乞衣直，　或五乃至十；</div>
<div class='lg-row'>迦利沙波拏，　色量如前說。</div>
<div class='lg-row'>若求此等衣，　乞時招惡作；</div>
<div class='lg-row'>若得泥薩祇，　得多便不犯。</div>
<div class='lg-row'>苾芻若無衣，　容儀不端正；</div>
<div class='lg-row'>由斯世尊教，　制遣著三衣。</div>
</div><p>非親居士婦各辦衣學處</p>

<div class="lg regular"><div class='lg-row'>衣事並如前，　別與衣價異；</div>
<div class='lg-row'>當觀緣起處，　有罪及無罪。</div>
</div><p>王臣送衣價學處</p>

<div class="lg regular"><div class='lg-row'>若是灌頂王，　及婆羅門等；</div>
<div class='lg-row'>大臣并將帥，　令持衣價來。</div>
<div class='lg-row'>見使送衣直，　告言非所應；</div>
<div class='lg-row'>我受清淨衣，　開悟於使者。</div>
<div class='lg-row'>應告執事者，　謂是信心人；</div>
<div class='lg-row'>苾芻可求衣，　乃至於六返。</div>
<div class='lg-row'>若更得餘衣，　受取成清淨；</div>
<div class='lg-row'>過分從求得，　此招根本罪。</div>
<div class='lg-row'>若過於六返，　彼自送衣來；</div>
<div class='lg-row'>語言我息心，　當可還衣主。</div>
<div class='lg-row'>若彼極慇懃，　禮敬歡授與；</div>
<div class='lg-row'>此物應受取，　用時無有過。</div>
<div class='lg-row'>居處有四別，　謂敞舍田店：</div>
<div class='lg-row'>敞謂瓦作等；　舍即是居家；</div>
<div class='lg-row'>田是營田處，　謂稻蔗穀麥；</div>
<div class='lg-row'>店謂貯貨物，　是詰處應知。</div>
<div class='lg-row'>說有六詰門，　待語徐為答；</div>
<div class='lg-row'>若作急速語，　便招惡作愆。</div>
<div class='lg-row'>彼見苾芻至，　告言仁善來；</div>
<div class='lg-row'>或云極善來，　當於此處坐。</div>
<div class='lg-row'>或云人食飯，　或時命噉餅；</div>
<div class='lg-row'>或飲非時漿，　略言斯六種。</div>
<div class='lg-row'>施主使淨人，　三是人清淨；</div>
<div class='lg-row'>隨有非人者，　即招於惡作。</div>
<div class='lg-row'>苾芻寄衣去，　與彼親愛人；</div>
<div class='lg-row'>使於所寄人，　親友用無過。</div>
<div class='lg-row'>在路知彼死，　即是死人物；</div>
<div class='lg-row'>多時無長過，　物如餘處辨。</div>
</div><p>用野蠶絲作敷具學處</p>

<div class="lg regular"><div class='lg-row'>若作新蠶褥，　成時犯捨墮；</div>
<div class='lg-row'>有二種不同，　囊成及扞作。</div>
<div class='lg-row'>作二皆犯罪，　他與用無過；</div>
<div class='lg-row'>饒益施主故，　令其福命增。</div>
</div><p>純黑羊毛作敷具學處</p>

<div class="lg regular"><div class='lg-row'>不用純黑毛，　而作新臥具；</div>
<div class='lg-row'>求覓時難得，　復妨於正修。</div>
</div><p>過分用毛作敷具學處</p>

<div class="lg regular"><div class='lg-row'>且如用羊毛，　四斤為臥褥；</div>
<div class='lg-row'>黑二餘各一，　是應法無罪。</div>
<div class='lg-row'>黑謂性烏毛，　齊項名為白；</div>
<div class='lg-row'>在頭腹及足，　謂行處應知。</div>
<div class='lg-row'>白尨毛若欠，　乃至於半兩；</div>
<div class='lg-row'>若造此褥訖，　必為罪相知。</div>
<div class='lg-row'>黑易餘難求，　純黑亦聽作；</div>
<div class='lg-row'>若從他處得，　受用當隨意。</div>
</div><p>六年敷具學處</p>

<div class="lg regular"><div class='lg-row'>若自作臥褥，　強遣六年持；</div>
<div class='lg-row'>六內造時犯，　除僧為秉法。</div>
<div class='lg-row'>若苾芻一年，　更造第二褥；</div>
<div class='lg-row'>興功招惡作，　成時得本罪。</div>
<div class='lg-row'>如是二三四，　乃至五年終；</div>
<div class='lg-row'>若入於六年，　縱造非遮限。</div>
</div><p>不帖坐具學處</p>

<div class="lg regular"><div class='lg-row'>若作新坐具，　以佛一張手；</div>
<div class='lg-row'>帖在於新者，　壞色令牢固。</div>
<div class='lg-row'>若於張手內，　故心減片許；</div>
<div class='lg-row'>還遭本罪杖，　楚痛此人身。</div>
<div class='lg-row'>舊者極爛壞，　久故無所堪：</div>
<div class='lg-row'>或唯但有新，　不帖時非犯。</div>
</div><p>擔羊毛學處</p>

<div class="lg regular"><div class='lg-row'>不自將羊毛，　行過三驛外；</div>
<div class='lg-row'>少許為帽等，　密持非是愆。</div>
<div class='lg-row'>半村擎惡作，　及半俱盧舍；</div>
<div class='lg-row'>俱盧舍若過，　越村便得墮。</div>
</div><p>使非親尼擘羊毛學處</p>

<div class="lg regular"><div class='lg-row'>非親苾芻尼，　苾芻令浣等；</div>
<div class='lg-row'>持毛彼若洗，　斯便損式叉。</div>
<div class='lg-row'>若別令洗等，　或復總皆為；</div>
<div class='lg-row'>得罪隨所應，　不為但惡作。</div>
</div><p>捉畜錢寶學處</p>

<div class="lg regular"><div class='lg-row'>佛遮苾芻輩，　執捉金銀等；</div>
<div class='lg-row'>若三衣道糧，　病藥當持去。</div>
<div class='lg-row'>苾芻應少欲，　少作少營求；</div>
<div class='lg-row'>存心樂涅槃，　知量知時受。</div>
</div><p>出息求利學處</p>

<div class="lg regular"><div class='lg-row'>為利作興生，　財穀等出納；</div>
<div class='lg-row'>覓利金剛杵，　便傷貪者身。</div>
<div class='lg-row'>遠求及期限，　出利并納質；</div>
<div class='lg-row'>成與不成等，　興生有四殊。</div>
<div class='lg-row'>或往他處求，　莊束船車等；</div>
<div class='lg-row'>及覓同行伴，　斯名作遠求。</div>
<div class='lg-row'>七倍等獲利，　方始與他財；</div>
<div class='lg-row'>書券證保人，　斯名作期限。</div>
<div class='lg-row'>本欲求生利，　兩倍等利增；</div>
<div class='lg-row'>書券計時徵，　斯名曰生利。</div>
<div class='lg-row'>末尼珊瑚等，　真珠物貯收；</div>
<div class='lg-row'>明契作要期，　斯名為納質。</div>
<div class='lg-row'>此中利未生，　已招於惡作；</div>
<div class='lg-row'>如其生利得，　便招於捨墮。</div>
<div class='lg-row'>成者謂已作，　打為莊嚴具；</div>
<div class='lg-row'>不成即金等，　此並如前說。</div>
<div class='lg-row'>為三寶所須，　方便欲求利；</div>
<div class='lg-row'>應差知事者，　俗法勿相違。</div>
<div class='lg-row'>王及諸官屬，　施主勿交關；</div>
<div class='lg-row'>與時追索難，　或可全不獲。</div>
<div class='lg-row'>納質善觀望，　籌量可與物；</div>
<div class='lg-row'>善人堪委付，　無質與非傷。</div>
</div><p>賣買學處</p>

<div class="lg regular"><div class='lg-row'>無別交易人，　苾芻須自買；</div>
<div class='lg-row'>善觀當出語，　決價但三酬。</div>
<div class='lg-row'>若當有賣買，　元不許求利；</div>
<div class='lg-row'>若別有所須，　賣買時無過。</div>
<div class='lg-row'>若為三寶事，　要須有賣買；</div>
<div class='lg-row'>知事人應作，　勿與俗相違。</div>
<div class='lg-row'>若人為設供，　就寺為市易；</div>
<div class='lg-row'>當須差降與，　令彼信心增。</div>
<div class='lg-row'>油麻穀豆等，　於內有蟲出；</div>
<div class='lg-row'>安在陰涼處，　任彼自隨緣。</div>
<div class='lg-row'>雖安在陰處，　生蟲尚自存；</div>
<div class='lg-row'>置室瓨等中，　密閉無令損。</div>
</div><p>畜長鉢學處</p>

<div class="lg regular"><div class='lg-row'>畜鉢有二種，　謂鐵及與瓦；</div>
<div class='lg-row'>若持過十日，　必為罪相中。</div>
<div class='lg-row'>若應量及減，　有餘應貯畜；</div>
<div class='lg-row'>為濟近圓人，　不分別無咎。</div>
</div><p>乞鉢學處</p>

<div class="lg regular"><div class='lg-row'>得作五種綴，　不合乞餘鉢；</div>
<div class='lg-row'>意遮求妙好，　若買則非愆。</div>
<div class='lg-row'>苾芻綴鉢璺，　不應用融物；</div>
<div class='lg-row'>黑糖錫紫鑛，　泥蠟並皆遮。</div>
<div class='lg-row'>綴鉢有五種，　謂銜鍱釘鍱；</div>
<div class='lg-row'>鐵釘并鐵末，　及為魚齒縫。</div>
<div class='lg-row'>依法而轉換，　若得便無罪；</div>
<div class='lg-row'>異此乞惡作，　得時泥薩祇。</div>
<div class='lg-row'>所得之長鉢，　捨在於僧伽；</div>
<div class='lg-row'>轉取最後者，　應如法持用。</div>
<div class='lg-row'>指鉤不觸食，　受二升米飯，</div>
<div class='lg-row'>并容於菜茹，　此名為大鉢；</div>
<div class='lg-row'>受一升米飯，　并菹菜名小；</div>
<div class='lg-row'>此兩內名中，　是名三種鉢。</div>
<div class='lg-row'>若鉢有璺穴，　補綴可存情；</div>
<div class='lg-row'>作具須者持，　置於僧庫內。</div>
<div class='lg-row'>要有鉢方行，　不蒙眾秉法；</div>
<div class='lg-row'>除為賊恐怖，　又復擬還來。</div>
</div><p>自乞縷使非親織學處</p>

<div class="lg regular"><div class='lg-row'>若非親織師，　無價織衣犯；</div>
<div class='lg-row'>酬價并親族，　遣織時非過。</div>
</div><p>居士婦使非親織學處</p>

<div class="lg regular"><div class='lg-row'>俗人令織匠，　為苾芻織衣；</div>
<div class='lg-row'>不應至彼邊，　諂心申愛語，</div>
<div class='lg-row'>令長刷削打，　將食誘織師；</div>
<div class='lg-row'>彼人如為作，　得便招捨墮。</div>
<div class='lg-row'>長者謂廣大，　刷者令軟滑；</div>
<div class='lg-row'>削謂除縷結，　打謂打令堅。</div>
<div class='lg-row'>乞餅與織師，　五正等飲食；</div>
<div class='lg-row'>與其食糧者，　米豆等應知。</div>
</div><p>奪衣學處</p>

<div class="lg regular"><div class='lg-row'>苾芻與他衣，　瞋不應還奪；</div>
<div class='lg-row'>哀憐者無過，　意欲益前人。</div>
<div class='lg-row'>動身是身業，　言陳成語愆；</div>
<div class='lg-row'>於斯兩業中，　隨一便招罪。</div>
<div class='lg-row'>乃至於衣角，　未離身已來；</div>
<div class='lg-row'>得惡作應知，　離身便犯捨。</div>
</div><p>急施衣學處</p>

<div class="lg regular"><div class='lg-row'>但是夏中利，　坐夏者應分；</div>
<div class='lg-row'>此不通餘人，　預分招惡作。</div>
<div class='lg-row'>夏無掌衣者，　不合受他衣；</div>
<div class='lg-row'>若有難施衣，　金等咸應受。</div>
<div class='lg-row'>急施有五種，　謂病為病人；</div>
<div class='lg-row'>欲死或為亡，　將行故行施。</div>
<div class='lg-row'>隨意十日在，　此時當受物；</div>
<div class='lg-row'>若過於衣時，　斯便不合畜。</div>
<div class='lg-row'>若施主告言，　我當自手施；</div>
<div class='lg-row'>受取應為舉，　合眾罪皆無。</div>
<div class='lg-row'>若得隨意利，　悉屬坐夏人；</div>
<div class='lg-row'>亦通無夏者，　同為隨意事。</div>
</div><p>蘭若離衣學處</p>

<div class="lg regular"><div class='lg-row'>阿蘭若有怖，　於自三衣中；</div>
<div class='lg-row'>俗舍寄一衣，　為防其難故。</div>
<div class='lg-row'>於斯離衣宿，　六夜許無愆；</div>
<div class='lg-row'>第七明相生，　須還蘭若處。</div>
<div class='lg-row'>非前夏安居，　是名為後夏；</div>
<div class='lg-row'>此中若有賊，　謂是難應知。</div>
<div class='lg-row'>言有疑畏處，　謂師子虎等；</div>
<div class='lg-row'>有怖謂䖟等，　惱亂多眾毒。</div>
</div><p>雨浴衣學處</p>

<div class="lg regular"><div class='lg-row'>春餘一月在，　四半至五半；</div>
<div class='lg-row'>若其須雨衣，　此時宜可乞。</div>
<div class='lg-row'>去前安居日，　尚有一月在；</div>
<div class='lg-row'>此月應守持，　入夏隨情用。</div>
<div class='lg-row'>可於兩月半，　苾芻用雨衣；</div>
<div class='lg-row'>早求過後持，　此便招捨墮。</div>
<div class='lg-row'>若於隨意日，　施得好衣財；</div>
<div class='lg-row'>秉白二羯磨，　對眾前當受。</div>
<div class='lg-row'>眾僧既共許，　慇懃各用心；</div>
<div class='lg-row'>一日作使成，　物體須牢固。</div>
<div class='lg-row'>如法作衣已，　花香好嚴飾；</div>
<div class='lg-row'>置在於眾中，　張須知法者。</div>
<div class='lg-row'>由張羯恥那，　苾芻獲饒益；</div>
<div class='lg-row'>謂於十日內，　不須分別持。</div>
<div class='lg-row'>雖無僧伽胝，　人間任情去；</div>
<div class='lg-row'>別眾食展轉，　斯皆無過愆。</div>
<div class='lg-row'>雖不告苾芻，　得入於村內；</div>
<div class='lg-row'>廣文具有十，　此略言其五。</div>
<div class='lg-row'>謂從八月半，　乃至正月半；</div>
<div class='lg-row'>齊斯五月內，　名羯恥那時。</div>
<div class='lg-row'>行下意及了，　行遍住兼出；</div>
<div class='lg-row'>不滿夏及破，　後夏者不應。</div>
<div class='lg-row'>囑信并求寂，　及以授學人；</div>
<div class='lg-row'>不受羯恥那，　餘利皆須與。</div>
<div class='lg-row'>破尸羅行壞，　大眾與作遮；</div>
<div class='lg-row'>及入非法朋，　於餘處坐夏。</div>
<div class='lg-row'>如斯等五人，　無利無饒益；</div>
<div class='lg-row'>由其不消施，　持戒者應為。</div>
</div><p>迴眾物入己學處</p>

<div class="lg regular"><div class='lg-row'>若僧現前物，　迴之將屬己；</div>
<div class='lg-row'>他利最難消，　當受泥黎苦。</div>
<div class='lg-row'>他施衣金等，　及以諸飲食；</div>
<div class='lg-row'>遮斯兩種物，　名迴換應知。</div>
<div class='lg-row'>此眾所生利，　迴與別僧伽；</div>
<div class='lg-row'>惡作必定招，　非根本應識。</div>
<div class='lg-row'>或將他眾利，　共迴與此僧；</div>
<div class='lg-row'>若物屬此時，　合眾皆祇罪。</div>
<div class='lg-row'>佛像制底人，　乃至與畜生；</div>
<div class='lg-row'>上下樓簷等，　迴時皆惡作。</div>
</div><p>七日藥學處</p>

<div class="lg regular"><div class='lg-row'>受取對苾芻，　守持酥蜜等；</div>
<div class='lg-row'>自取隨情食，　齊七日無違。</div>
<div class='lg-row'>泥薩祇應捨，　此須善苾芻；</div>
<div class='lg-row'>間隔要經宵，　其罪應須說。</div>
<div class='lg-row'>第二日還衣，　本主當從乞；</div>
<div class='lg-row'>慳心不還者，　強可奪將來。</div>
<div class='lg-row'>三中若有一，　更復得餘衣；</div>
<div class='lg-row'>由其未清淨，　受時皆悉犯。</div>
<div class='lg-row'>由衣等須捨，　故有捨名生；</div>
<div class='lg-row'>復墜墮三塗，　為斯名捨墮。◎</div>
</div></div>
<p class='juan'>根本說一切有部毘奈耶頌卷上</p></div>
</div><!-- end of div[@id='body'] -->
</body></html>