<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>宏智禪師廣錄</title>
  <link rel="stylesheet" type="text/css" href="../cbeta.css" />
</head>
<body>
<div id='body'>

<p class='juan'><a id='mulu38' />宏智禪師廣錄卷第八</p>
<div class='div-other'><a id='mulu39' />
<p class='h1'>明州天童山覺和尚偈頌箴銘</p><p class="byline">侍者道京淨覺編</p><p>次韻真歇和尚圓覺經頌一十四首</p>

<div class='div-other'><a id='mulu40' />
<p class='h2'>大光明藏</p><p style="margin-left:0em;text-indent:0em;" class="lg-abnormal"><div class='lg-row'>衲僧撥轉鐵牛機。　默耀靈通底是誰。　月兔影沈雲母地。</div>
<div class='lg-row'>海禽夢臥珊瑚枝。　韶陽佛法嫌饒舌。</div>
<div class='lg-row'>魯祖家風解惜眉。　端坐環中虛白處。　縱經塵劫箇難移。</div>
</p></div>
<div class='div-other'><a id='mulu41' />
<p class='h2'>文殊師利菩薩章</p><p style="margin-left:0em;text-indent:0em;" class="lg-abnormal"><div class='lg-row'>曼殊大士振真風。　智洗無明去夙蒙。　眼瞖纔消華自滅。</div>
<div class='lg-row'>靈光獨照妄還鎔。　木人步轉初歸位。</div>
<div class='lg-row'>玉女機回却借功。　綱領提持看手段。　門門變態是神通。</div>
</p></div>
<div class='div-other'><a id='mulu42' />
<p class='h2'>普賢菩薩章</p><p style="margin-left:0em;text-indent:0em;" class="lg-abnormal"><div class='lg-row'>儂家活計本天然。　剎剎塵塵見普賢。　犀角一星蟾影透。</div>
<div class='lg-row'>神珠九曲蟻絲穿。　覺非漸次亡稜縫。</div>
<div class='lg-row'>幻自消鎔得混圓。　妙應通身無向背。　古菱花不染媸妍。</div>
</p></div>
<div class='div-other'><a id='mulu43' />
<p class='h2'>普眼菩薩章</p><p style="margin-left:0em;text-indent:0em;" class="lg-abnormal"><div class='lg-row'>誰從普眼道場來。　天帝堂前珠網開。　徹底光明成一段。</div>
<div class='lg-row'>箇中清淨絕纖埃。　交羅理事真空觀。</div>
<div class='lg-row'>照破根塵不夜臺。　恰恰相應爾時節。　陶家壁上起梭雷。</div>
</p></div>
<div class='div-other'><a id='mulu44' />
<p class='h2'>金剛藏菩薩章</p><p style="margin-left:0em;text-indent:0em;" class="lg-abnormal"><div class='lg-row'>黃金出鑛斷前疑。　岸走舟安覺所欺。　動目是渠搖湛水。</div>
<div class='lg-row'>聚螢無我灼須彌。　瞖消便見飛華盡。</div>
<div class='lg-row'>機迅將知擊電遲。　識得堆堆庵內主。　外魔那得到藩籬。</div>
</p></div>
<div class='div-other'><a id='mulu45' />
<p class='h2'>彌勒菩薩章</p><p style="margin-left:0em;text-indent:0em;" class="lg-abnormal"><div class='lg-row'>癡根愛種力鋤除。　一段靈明是舊基。　插草天人深會意。</div>
<div class='lg-row'>拈華尊者笑開眉。　魚行大士須珍重。</div>
<div class='lg-row'>布袋憨僧且伏惟。　處處鼻頭相撞磕。　唯心境界爾謾誰。</div>
</p></div>
<div class='div-other'><a id='mulu46' />
<p class='h2'>清淨慧菩薩章</p><p style="margin-left:0em;text-indent:0em;" class="lg-abnormal"><div class='lg-row'>覺了前前非處難。　而今步步到長安。　色心㳷合無絲路。</div>
<div class='lg-row'>法性圓融沒許般。　箇事本來元脫灑。</div>
<div class='lg-row'>幾人到此出顢頇。　妄亡起滅功成也。　應笑風旛動剎竿。</div>
</p></div>
<div class='div-other'><a id='mulu47' />
<p class='h2'>威德自在菩薩章</p><p style="margin-left:0em;text-indent:0em;" class="lg-abnormal"><div class='lg-row'>門開三觀莫遲留。　得路行行到始休。　鑑像照心無所住。</div>
<div class='lg-row'>樓鐘出礙有來由。　頂中具眼如天主。</div>
<div class='lg-row'>肘後分符似國侯。　應世度生游幻海。　月船風棹駕濤頭。</div>
</p></div>
<div class='div-other'><a id='mulu48' />
<p class='h2'>辯音菩薩章</p><p style="margin-left:0em;text-indent:0em;" class="lg-abnormal"><div class='lg-row'>妙圓單複絕中邊。　五五機輪互換難。　絃管調來聲律合。</div>
<div class='lg-row'>梭絲織出錦文觀。　身心一一能分應。</div>
<div class='lg-row'>手眼千千不可謾。　似付鹽梅巖叟用。　和羹無復見醎酸。</div>
</p></div>
<div class='div-other'><a id='mulu49' />
<p class='h2'>淨諸業障菩薩章</p><p style="margin-left:0em;text-indent:0em;" class="lg-abnormal"><div class='lg-row'>證悟由來把抦長。　重重脫處雪加霜。　眾生相在猶流浪。</div>
<div class='lg-row'>壽命根除自息狂。　退骨龍能將雨去。</div>
<div class='lg-row'>蛻鱗鯤復得風翔。　郢人斲盡蠅泥也。　方見元初鼻孔光。</div>
</p></div>
<div class='div-other'><a id='mulu50' />
<p class='h2'>普覺菩薩章</p><p style="margin-left:0em;text-indent:0em;" class="lg-abnormal"><div class='lg-row'>藥病相攻雙去難。　心華開發自家禪。　天真歷歷非修證。</div>
<div class='lg-row'>日用堂堂豈授傳。　高步丹霄知得計。</div>
<div class='lg-row'>止啼黃葉信成權。　底時屑屑行泥滓。　可笑蝸牛自涴涎。</div>
</p></div>
<div class='div-other'><a id='mulu51' />
<p class='h2'>圓覺菩薩章</p><p style="margin-left:0em;text-indent:0em;" class="lg-abnormal"><div class='lg-row'>選場隨手取標毬。　長短期中入社流。　覺後繩繩機自脫。</div>
<div class='lg-row'>悟來密密類難收。　十分飽足雪山草。</div>
<div class='lg-row'>一色渾成露地牛。　風掃水天塵翳盡。　蘆華相照月明秋。</div>
</p></div>
<div class='div-other'><a id='mulu52' />
<p class='h2'>賢善首菩薩章</p><p style="margin-left:0em;text-indent:0em;" class="lg-abnormal"><div class='lg-row'>陀羅尼句覺皇宣。　一略聞名勝施緣。　端見髓心相付囑。</div>
<div class='lg-row'>莫將耳口作流傳。　頓機做處天飛電。</div>
<div class='lg-row'>大器任時海納川。　不是老婆情分切。　肯留文字破尼乾。</div>
</p></div>
<div class='div-other'><a id='mulu53' />
<p class='h2'>總頌</p><p style="margin-left:0em;text-indent:0em;" class="lg-abnormal"><div class='lg-row'>木童吟處槁回春。　箇裏莊嚴功德林。　垂手斷崖知路活。</div>
<div class='lg-row'>藏身空劫忌機沈。　未翻識浪無多子。</div>
<div class='lg-row'>不挂唇皮有一音。　佛祖契心言迹外。　炷香清坐與追尋。</div>
</p></div>
<div class='div-other'><a id='mulu54' />
<p class='h2'>別洪山預和尚</p><p style="margin-left:0em;text-indent:0em;" class="lg-abnormal"><div class='lg-row'>般游念未穩。　又別住山人。　雁影水中字。　雲心江上賓。</div>
<div class='lg-row'>同條如是住。　千里亦成隣。　深翠一枝璽。</div>
<div class='lg-row'>腐紅五合陳。　回途登鳥道。　華木故園春。</div>
</p></div>
<div class='div-other'><a id='mulu55' />
<p class='h2'>別滿首座</p><p style="margin-left:0em;text-indent:0em;" class="lg-abnormal"><div class='lg-row'>丹山鳳窟冷相依。　慚愧如今羽翼齊。　雲外翔鳴同頡頏。</div>
<div class='lg-row'>林間啄步暫分携。　玉華㘅處天容曉。</div>
<div class='lg-row'>珠樹捿時月影低。　引喙醴泉期後會。　殆將新語濯塵泥。</div>
</p></div>
<div class='div-other'><a id='mulu56' />
<p class='h2'>別環首座</p><p style="margin-left:0em;text-indent:0em;" class="lg-abnormal"><div class='lg-row'>雪立空庭疇墮賓。　丹山握手履芳塵。　石人破曉初移位。</div>
<div class='lg-row'>玉女羞明却轉身。　去意江湖頻挂夢。</div>
<div class='lg-row'>回頭棠棣一成春。　叢林衰色待膏沃。　側耳風霆起蟄鱗。</div>
</p></div>
<div class='div-other'><a id='mulu57' />
<p class='h2'>與楷知倉</p><p style="margin-left:0em;text-indent:0em;" class="lg-abnormal"><div class='lg-row'>米坊能者較些些。　七百僧中獨作家。　半夜傳來衣有據。</div>
<div class='lg-row'>機前收得鏡無瑕。　祖師只麼閑舂碓。</div>
<div class='lg-row'>若子如今莫撒沙。　古井先秋念枯冷。　金繩釣出玉蝦蟇。</div>
</p></div>
<div class='div-other'><a id='mulu58' />
<p class='h2'>與因典座</p><p style="margin-left:0em;text-indent:0em;" class="lg-abnormal"><div class='lg-row'>胸中行脚事分明。　親見芙蓉綴晚英。　黑馬踏霜元不迹。</div>
<div class='lg-row'>白魚吹水了無聲。　投機曾弄無須鎖。</div>
<div class='lg-row'>出手相扶折脚鐺。　去米去沙還未可。　要須偏正竝頭行。</div>
</p></div>
<div class='div-other'><a id='mulu59' />
<p class='h2'>與白表白</p>
<div class="lg regular" style="margin-left:0em;"><div class='lg-row'>密室分燈光焰焰。　空壺著月影沈沈。　誰言古殿今無佛。</div>
<div class='lg-row'>只在其時來梵音。</div>
</div></div>
<div class='div-other'><a id='mulu60' />
<p class='h2'>十月朔與法上人南谷行</p><p style="margin-left:0em;text-indent:0em;" class="lg-abnormal"><div class='lg-row'>拕策鳴林游興濃。　要將丘壑醉青瞳。　黃華尚媚秋餘日。</div>
<div class='lg-row'>錦樹那禁霜後風。　轉岫蛇行岐屈曲。</div>
<div class='lg-row'>斷崖虹臥水丁東。　誰慳劇味平生事。　分付飲茶談笑中。</div>
</p><p style="margin-left:0em;text-indent:0em;" class="lg-abnormal"><div class='lg-row'>一笻雙屨征具簡。　幽討勝友賓捿深。　與公半夜丘壑語。</div>
<div class='lg-row'>慰我平生麋鹿心。　倒榻雅成山水夢。</div>
<div class='lg-row'>落泉寒作絲桐音。　歸歟城寺禪膚粟。　定是流想來家林。</div>
</p></div>
<div class='div-other'><a id='mulu61' />
<p class='h2'>別覺知藏</p><p style="margin-left:0em;text-indent:0em;" class="lg-abnormal"><div class='lg-row'>一從豆顆爆寒灰。　頭角崢嶸頂目開。　碧玉盤中珠宛轉。</div>
<div class='lg-row'>瑠璃殿上月徘徊。　木人顧影當明去。</div>
<div class='lg-row'>石女披雲半夜來。　偏正功圓須轉位。　入廛垂手類難該。</div>
</p></div>
<div class='div-other'><a id='mulu62' />
<p class='h2'>與諾侍者</p><p style="margin-left:0em;text-indent:0em;" class="lg-abnormal"><div class='lg-row'>夢回茶碗手親扶。　雅意溈山轉道樞。　自喚主人醻一諾。</div>
<div class='lg-row'>誰違尊者應三呼。　死生到日還能否。</div>
<div class='lg-row'>辜負當年是有無。　妙得古人行履處。　了無些事作工夫。</div>
</p></div>
<div class='div-other'><a id='mulu63' />
<p class='h2'>與杲侍者</p>
<div class="lg regular" style="margin-left:0em;"><div class='lg-row'>道吾當年不肯道。　漸源中路沒商量。　先師靈骨今猶在。</div>
<div class='lg-row'>無用扶鍬上法堂。</div>
</div></div>
<div class='div-other'><a id='mulu64' />
<p class='h2'>送通禪者之襄陽</p><p style="margin-left:0em;text-indent:0em;" class="lg-abnormal"><div class='lg-row'>疎巢凄冷臥西柯。　夢覺歸思遽許多。　風雨江頭亂雁字。</div>
<div class='lg-row'>家山島外懸漁蓑。　白楊村落龐居士。</div>
<div class='lg-row'>青石浮圖蘊大哥。　倦倚蒼松坐涼夕。　兔推明月下星河。</div>
</p></div>
<div class='div-other'><a id='mulu65' />
<p class='h2'>宗知客</p><p style="margin-left:0em;text-indent:0em;" class="lg-abnormal"><div class='lg-row'>虛明一念洗紛埃。　眼在髑髏眉底開。　玉鳳㗸華春不老。</div>
<div class='lg-row'>金鷄喚月夢初回。　匣中古劍光干斗。</div>
<div class='lg-row'>壁上寒梭蟄破雷。　佛祖入廛成化事。　那嫌榼[木*(天/韭)]鼻頭堆。</div>
</p></div>
<div class='div-other'><a id='mulu66' />
<p class='h2'>與初禪人</p>
<div class="lg regular" style="margin-left:0em;"><div class='lg-row'>洞下家風虛一著。　白牛耕斷青山脚。　而今何處不逢渠。</div>
<div class='lg-row'>鼻孔纍垂相撞磕。　阿剌刺始信從來無縛脫。</div>
</div></div>
<div class='div-other'><a id='mulu67' />
<p class='h2'>與充維那</p><p style="margin-left:0em;text-indent:0em;" class="lg-abnormal"><div class='lg-row'>機梭未動若為顏。　一點虛靈入道環。　明月光中窺自己。</div>
<div class='lg-row'>白雲影外到家山。　金鼇轉側夜潮落。</div>
<div class='lg-row'>玉馬嘶鳴春信還。　得手應心無不可。　脫然時事豈相關。</div>
</p></div>
<div class='div-other'><a id='mulu68' />
<p class='h2'>送僧歸豫章省親</p><p style="margin-left:0em;text-indent:0em;" class="lg-abnormal"><div class='lg-row'>賓繭風枝夢不寧。　夜堂思對老人星。　一心歸去事萱草。</div>
<div class='lg-row'>千里相求鳴鶺鴒。　樹樹丹楓金墮葉。</div>
<div class='lg-row'>叢叢黃葦雪浮汀。　西山秀骨濯秋雨。　窓戶卷簾分遠青。</div>
</p></div>
<div class='div-other'><a id='mulu69' />
<p class='h2'>與簡禪人</p>
<div class="lg regular" style="margin-left:0em;"><div class='lg-row'>虛明道洗壯心秋。　畦服蒙顱下板頭。　定起要看星漢兔。</div>
<div class='lg-row'>回機失却雪山牛。</div>
</div></div>
<div class='div-other'><a id='mulu70' />
<p class='h2'>與演侍者</p><p style="margin-left:0em;text-indent:0em;" class="lg-abnormal"><div class='lg-row'>白鷗定怪盟事寒。　杖䔧投社不多難。　葦風華雪秋著岸。</div>
<div class='lg-row'>舡月蓬霜夜轉灘。　丘壑身心徒役夢。</div>
<div class='lg-row'>江湖臭味賦游般。　他時衣外傳來物。　喚得回頭倒剎竿。</div>
</p></div>
<div class='div-other'><a id='mulu71' />
<p class='h2'>顯禪人求頌</p><p style="margin-left:0em;text-indent:0em;" class="lg-abnormal"><div class='lg-row'>顯處機須隱。　忙時智自間。　泥牛初出海。　玉馬復臨關。</div>
<div class='lg-row'>寒水澄涵月。　流雲靜倚山。　回途分化抦。</div>
<div class='lg-row'>不作舊家慳。</div>
</p></div>
<div class='div-other'><a id='mulu72' />
<p class='h2'>蒙禪人丐麥求頌</p><p style="margin-left:0em;text-indent:0em;" class="lg-abnormal"><div class='lg-row'>杖頭挂鉢丐丹丘。　力破清貧一點憂。　紅雨幾番華事老。</div>
<div class='lg-row'>黃雲萬頃麥家秋。　對緣手眼通身是。</div>
<div class='lg-row'>應物機輪轉處幽。　歸理韶陽餬餅話。　肚皮束篾飽齁齁。</div>
</p></div>
<div class='div-other'><a id='mulu73' />
<p class='h2'>送緣上人持鉢</p><p style="margin-left:0em;text-indent:0em;" class="lg-abnormal"><div class='lg-row'>緣丐人間一錫飛。　蒼巖煙膩雪初晞。　風絲未許鬧禪眼。</div>
<div class='lg-row'>雲錦將看落化機。　自勉叢林供食鉢。</div>
<div class='lg-row'>誰嫌塵土翳征衣。　歸來僧飽上方飯。　相伴春山歌采薇。</div>
</p></div>
<div class='div-other'><a id='mulu74' />
<p class='h2'>與法上人南谷過黃氏居</p>
<div class="lg regular" style="margin-left:0em;"><div class='lg-row'>淡煙蒼樹水濺濺。　黃氏初平已得仙。　滿地癡羊不收拾。</div>
<div class='lg-row'>夕陽零亂繞籬眠。</div>
</div>
<div class="lg regular" style="margin-left:0em;"><div class='lg-row'>亂石深雲尋野泉。　老儂怪我地行仙。　鍾情山水醇於酒。</div>
<div class='lg-row'>今夜竹床成醉眠。</div>
</div></div>
<div class='div-other'><a id='mulu75' />
<p class='h2'>與輔禪人</p><p style="margin-left:0em;text-indent:0em;" class="lg-abnormal"><div class='lg-row'>方游捋遍虎髭鬚。　空劫壺中探有無。　風月滿頭功未轉。</div>
<div class='lg-row'>江山入骨病難扶。　針投芥粒機非爽。</div>
<div class='lg-row'>絃續鸞膠道不枯。　歸去叢林看儀羽。　丹山出處九包鶵。</div>
</p></div>
<div class='div-other'><a id='mulu76' />
<p class='h2'>與嵩禪人</p>
<div class="lg regular" style="margin-left:0em;"><div class='lg-row'>烏石嶺頭相見。　長生路上常逢。　正是游山時節。</div>
<div class='lg-row'>落華芳草蒙茸。</div>
</div></div>
<div class='div-other'><a id='mulu77' />
<p class='h2'>次韻端楞伽與生首座</p><p style="margin-left:0em;text-indent:0em;" class="lg-abnormal"><div class='lg-row'>縛茨枯坐九江東。　鏡像虛融方寸中。　舜若多身禪夜看。</div>
<div class='lg-row'>母陀羅臂用時通。　緣生誰兆有非有。</div>
<div class='lg-row'>寂照自知空不空。　道契觀音斯善應。　蕭蕭竹雨雜松風。</div>
</p></div>
<div class='div-other'><a id='mulu78' />
<p class='h2'>假日山行</p><p style="margin-left:0em;text-indent:0em;" class="lg-abnormal"><div class='lg-row'>平生胸中雲外峯。　有閒便與扶瘦笻。　但知一世丘壑味。</div>
<div class='lg-row'>想得十分猿鳥從。　明見秋容山洗雨。</div>
<div class='lg-row'>清可人意風吟松。　歸來游興散不盡。　誰杵喚月黃昏鐘。</div>
</p></div>
<div class='div-other'><a id='mulu79' />
<p class='h2'>別陸尚書</p><p style="margin-left:0em;text-indent:0em;" class="lg-abnormal"><div class='lg-row'>千里同風德不孤。　心秋覺月照空壺。　兩頭坐斷何生死。</div>
<div class='lg-row'>一點圓明異有無。　木馬寒嘶青草塢。</div>
<div class='lg-row'>泥牛春種白雲區。　見聞佛事誰迎背。　用處全機道轉樞。</div>
</p></div>
<div class='div-other'><a id='mulu80' />
<p class='h2'>超然居士。得得問道於寶峯祥禪師。且欲歸歌長篇。以謝予偕其行見挽。以和漬筆。說句繼之</p><p style="margin-left:0em;text-indent:0em;" class="lg-abnormal"><div class='lg-row'>門門通徹長安道。　信手拈來還恰好。　脚跟踏著趙州關。</div>
<div class='lg-row'>丈六金身一莖草。　我初相會箇中人。</div>
<div class='lg-row'>法法圓通見懷抱。　杖屨追隨來道場。　不學癡禪事關掃。</div>
<div class='lg-row'>青山白雲一徑通。　行行鳥道誰尋討。</div>
<div class='lg-row'>寶峯師是馬馰兒。　相得而今恨不早。　吸盡西江居士龐。</div>
<div class='lg-row'>喚回竪指俱胝老。　泥牛力耕空劫春。</div>
<div class='lg-row'>木人捧出形山寶。　罷捋虎鬚歸去來。</div>
<div class='lg-row'>荊棘林中任起倒。　午日麗天光杲杲。</div>
</p></div>
<div class='div-other'><a id='mulu81' />
<p class='h2'>過王彥與郊居</p>
<div class="lg regular" style="margin-left:0em;"><div class='lg-row'>晨露晞時桑柘。　宿雲<span class='corr'>斂</span>處溪山。　摩詰畫圖未卷。</div>
<div class='lg-row'>淵明農事初閒。</div>
</div></div>
<div class='div-other'><a id='mulu82' />
<p class='h2'>與福州滿禪人</p><p style="margin-left:0em;text-indent:0em;" class="lg-abnormal"><div class='lg-row'>而今別後記丁寧。　曹洞家風句未形。　月滿鳳林寒不夢。</div>
<div class='lg-row'>年深龜殼灼猶靈。　沈沈莫觸蛇頭毒。</div>
<div class='lg-row'>的的須明犀角星。　便與放開聊展手。　那時相見望州亭。</div>
</p></div>
<div class='div-other'><a id='mulu83' />
<p class='h2'>投食山家</p><p style="margin-left:0em;text-indent:0em;" class="lg-abnormal"><div class='lg-row'>霜晨䔧杖起孤禪。　乞食山家圖省緣。　斜徑順風鳴竹火。</div>
<div class='lg-row'>飛甍迷眼映松煙。　秋羹木鼈有真味。</div>
<div class='lg-row'>午飯樹鷄無俗羶。　誰謂客床臥不穩。　我無支遁買山錢。</div>
</p></div>
<div class='div-other'><a id='mulu84' />
<p class='h2'>禮大陽明安塔道中得句</p>
<div class="lg regular" style="margin-left:0em;"><div class='lg-row'>佳處軫游念。　芒鞵笻杖俱。　溪寒臥虹餓。　路暗垂雲腴。</div>
<div class='lg-row'>岡樹鳩呼雨。　田家鷄告晡。　此心亮誰語。　三繞石浮屠。</div>
</div></div>
<div class='div-other'><a id='mulu85' />
<p class='h2'>教禪人出丐求頌</p><p style="margin-left:0em;text-indent:0em;" class="lg-abnormal"><div class='lg-row'>歷歷樞中轉化機。　出門氣象履芳時。　溪光麗濯紅錦段。</div>
<div class='lg-row'>風柳細撚黃金絲。　空空不礙渾亡我。</div>
<div class='lg-row'>處處相逢却是誰。　會得賓頭盧見佛。　向人賣弄有長眉。</div>
</p></div>
<div class='div-other'><a id='mulu86' />
<p class='h2'>妙禪人出丐求頌</p><p style="margin-left:0em;text-indent:0em;" class="lg-abnormal"><div class='lg-row'>劫壺浩浩洗魔緣。　妙處真觀自見前。　的的未萌明實際。</div>
<div class='lg-row'>靈靈無得入深禪。　風搏海運鯤將蛻。</div>
<div class='lg-row'>月皎沙寒鷺不眠。　觸事投諧能轉變。　何妨大浪駕空船。</div>
</p></div>
<div class='div-other'><a id='mulu87' />
<p class='h2'>折桂章首座近自雙泉來因作句與之</p><p style="margin-left:0em;text-indent:0em;" class="lg-abnormal"><div class='lg-row'>家林穩臥一巢雲。　厭作梁家庵底賓。　折桂手舒寒觸月。</div>
<div class='lg-row'>㘅珠眼合夢游春。　庭除不見雨華鳥。</div>
<div class='lg-row'>麋鹿能來呼谷神。　五老芳隣歸間訊。　笑談相對白頭新。</div>
</p></div>
<div class='div-other'><a id='mulu88' />
<p class='h2'>宣和甲辰歲開十日。予欲束衣隨淮水東下錦官。常禪人且合掌請語。因留三絕</p>
<div class="lg regular" style="margin-left:0em;"><div class='lg-row'>麓華聯蕾破春紅。　慚愧無私造化功。　誰怕滿頭樁歲月。</div>
<div class='lg-row'>要聽啼鳥說家風。</div>
</div>
<div class="lg regular" style="margin-left:0em;"><div class='lg-row'>蔬腸那著一星愁。　但覺春眠粥似稠。　夢外尋盟何處是。</div>
<div class='lg-row'>荻州稚子綠排頭。</div>
</div>
<div class="lg regular" style="margin-left:0em;"><div class='lg-row'>恬然誰作去留心。　月下滄波風過林。　相別相逢定何所。</div>
<div class='lg-row'>明明向道只如今。</div>
</div></div>
<div class='div-other'><a id='mulu89' />
<p class='h2'>送同座主歸上黨</p><p style="margin-left:0em;text-indent:0em;" class="lg-abnormal"><div class='lg-row'>月兔含清欲噴霜。　客懷陳習作歸翔。　誰云掃盡名言垢。</div>
<div class='lg-row'>我笑熏成知見香。　聚石為徒頭易點。</div>
<div class='lg-row'>悟空能講義難量。　到家握麈隨宜說。　莫對餘機揮界方。</div>
</p><p style="margin-left:0em;text-indent:0em;" class="lg-abnormal"><div class='lg-row'>覺海長鯨作蛻翔。　青天端以背磨光。　胸中浩浩吞雲夢。</div>
<div class='lg-row'>眉際津津秀太行。　靜榻每來成友語。</div>
<div class='lg-row'>孤笻他往咽人腸。　後將訪我先傳雁。　為薙別來三徑荒。</div>
</p><p style="margin-left:0em;text-indent:0em;" class="lg-abnormal"><div class='lg-row'>夜明簾外月天霜。　衲子還家機事忘。　枯木吟雲須內照。</div>
<div class='lg-row'>死蛇含毒更隄防。　聞琴起舞飲光習。</div>
<div class='lg-row'>放鏡迷頭演若狂。　好是重來斵蠅翼。　祖師鼻孔要生光。</div>
</p></div>
<div class='div-other'><a id='mulu90' />
<p class='h2'>大明庵留偈</p>
<div class="lg regular" style="margin-left:0em;"><div class='lg-row'>略彴橫門下轉流。　挂窓山在屋簷頭。　大明古意是時節。</div>
<div class='lg-row'>霜夜月堂簾上鉤。</div>
</div></div>
<div class='div-other'><a id='mulu91' />
<p class='h2'>心知莊求頌</p><p style="margin-left:0em;text-indent:0em;" class="lg-abnormal"><div class='lg-row'>耕雲種月自由人。　田地分明契券真。　黃獨將看炊作飯。</div>
<div class='lg-row'>白牛今已牧來純。　钁頭活計時時用。</div>
<div class='lg-row'>物外家風處處親。　禾黍十分秋可望。　飽叢林漢著精神。</div>
</p></div>
<div class='div-other'><a id='mulu92' />
<p class='h2'>與[月*柬]禪人</p><p style="margin-left:0em;text-indent:0em;" class="lg-abnormal"><div class='lg-row'>白蘋風作江頭秋。　青鳥夢隨沙水流。　清興十分蓬上月。</div>
<div class='lg-row'>滿船載入蘆華洲。　斯適意去來休。</div>
<div class='lg-row'>六鼇合負歸來也。　煙浪雪翻收釣鉤。</div>
</p></div>
<div class='div-other'><a id='mulu93' />
<p class='h2'>純白禪人求頌</p><p style="margin-left:0em;text-indent:0em;" class="lg-abnormal"><div class='lg-row'>明月蘆華未得如。　清光自照本來虛。　十方坐斷須拈帽。</div>
<div class='lg-row'>一色功圓要放鋤。　轉背石人歸位後。</div>
<div class='lg-row'>擡頭玉馬過關初。　塵塵剎剎見身相。　方信曹山井覷驢。</div>
</p></div>
<div class='div-other'><a id='mulu94' />
<p class='h2'>泐潭雲庵偶作</p>
<div class="lg regular" style="margin-left:0em;"><div class='lg-row'>曦色雲庵半堵紅。　霜林初暖鳥啼風。　不知人在蘿窓裏。</div>
<div class='lg-row'>瞑目爐薰百慮空。</div>
</div></div>
<div class='div-other'><a id='mulu95' />
<p class='h2'>次韻超然與折桂覺大師兼簡方丈老</p>
<div class="lg regular" style="margin-left:0em;"><div class='lg-row'>束肚三條篾。　恬然臥家林。　機深大仰寂。　用捷長沙岑。</div>
<div class='lg-row'>空壑溪鳴玉。　疎筠月漏金。　東山師叔在。　此道未浮沈。</div>
</div></div>
<div class='div-other'><a id='mulu96' />
<p class='h2'>借雪竇韻送超然居士趙表之時在泐潭</p><p style="margin-left:0em;text-indent:0em;" class="lg-abnormal"><div class='lg-row'>一口吸盡西江水。　馬師家風擢然起。　老龐俯伏嗣芳塵。</div>
<div class='lg-row'>古也今也誰如此。　超然道與若人交。</div>
<div class='lg-row'>南游浩意未相饒。　風清骨秀眼寒碧。　玉井氷壺凍不消。</div>
<div class='lg-row'>羌床孤臥淨名室。　無住無依脫虛溢。</div>
<div class='lg-row'>淵然一默乃全提。　不二門開肖當日。　佛事圓來作歸想。</div>
<div class='lg-row'>出門岐路平如掌。　到家兒女獨圝頭。　相對無言得真賞。</div>
</p></div>
<div class='div-other'><a id='mulu97' />
<p class='h2'>南麓新居</p><p style="margin-left:0em;text-indent:0em;" class="lg-abnormal"><div class='lg-row'>山麓水濱竹木陰。　我儂懶養靜居深。　一生自足淡中味。</div>
<div class='lg-row'>三際那收閒底心。　壑雲未成出岫意。</div>
<div class='lg-row'>松風能作下灘音。　十分清興與誰共。　想有沃洲支遁林。</div>
</p></div>
<div class='div-other'><a id='mulu98' />
<p class='h2'>送嵩上人住庵</p><p style="margin-left:0em;text-indent:0em;" class="lg-abnormal"><div class='lg-row'>世間塵雜長人癭。　歸臥蘿龕霜月影。　裏許離微妙轉功。</div>
<div class='lg-row'>玉壺夜汲瑠璃井。　吾家語味嚼枯硬。</div>
<div class='lg-row'>醉飽回來雙眼冷。　雲水明明得自由。　六門事外誰關屏。</div>
</p><p style="margin-left:0em;text-indent:0em;" class="lg-abnormal"><div class='lg-row'>禪腹須來竹篾纏。　好看水牯自耕田。　布單不賣三千里。</div>
<div class='lg-row'>樹耳誰疑二十年。　一句合頭尊旅會。</div>
<div class='lg-row'>十方坐斷正偏圓。　他時投杖來相訪。　且莫窮忙空竪拳。</div>
</p><p style="margin-left:0em;text-indent:0em;" class="lg-abnormal"><div class='lg-row'>燒痕笋蕨富登春。　誰解看承庵內人。　天供異華功未盡。</div>
<div class='lg-row'>龍吟枯木病難泯。　夜禪終作寒蟬蛻。</div>
<div class='lg-row'>晝臥何妨倦鳥伸。　後日重來勘諸祖。　阿誰鉤上赤梢鱗。</div>
</p></div>
<div class='div-other'><a id='mulu99' />
<p class='h2'>榮上人發心知羅漢堂辨茶油事乞頌</p><p style="margin-left:0em;text-indent:0em;" class="lg-abnormal"><div class='lg-row'>這開夢覺底因緣。　佛佛心同亡後先。　一點靈明三世外。</div>
<div class='lg-row'>十分妙淨萬機前。　琢磨自得叢林下。</div>
<div class='lg-row'>游戲何妨百草顛。　塵剎縱橫俱化事。　起家人只奮空拳。</div>
</p></div>
<div class='div-other'><a id='mulu100' />
<p class='h2'>心上人乞食求頌</p><p style="margin-left:0em;text-indent:0em;" class="lg-abnormal"><div class='lg-row'>去去之人乞食心。春風浩蕩洗叢林。　松蹊香膩糝黃粉。</div>
<div class='lg-row'>竹塢清癯包玉簪。　炊<span class='corr'>甑</span>分珠齋鉢滿。</div>
<div class='lg-row'>淨瓶汲月夜塘深。　歸來磨濯光明在。　向道塵泥不涴金。</div>
</p></div>
<div class='div-other'><a id='mulu101' />
<p class='h2'>訪楊才叔不遇留偈齋舍</p><p style="margin-left:0em;text-indent:0em;" class="lg-abnormal"><div class='lg-row'>呼笻起寂下雲居。　寒麓回春尋友于。　煙染草芒三徑暗。</div>
<div class='lg-row'>雪晞麥脚一鉏濡。　欲求真語滌塵想。</div>
<div class='lg-row'>那畏峭風生粟膚。　不見詩郎歸悵怏。　清癯時對石菖蒲。</div>
</p></div>
<div class='div-other'><a id='mulu102' />
<p class='h2'>解首座職事書記相招以偈力辭</p><p style="margin-left:0em;text-indent:0em;" class="lg-abnormal"><div class='lg-row'>原鴒能作歸呼音。　暮風墮葉秋在林。　路沙漠漠水潏潏。</div>
<div class='lg-row'>夜色冉冉山陰陰。　坐冠多士自省短。</div>
<div class='lg-row'>挽袂乃友相知深。　乞與高閒償夙歉。　閉門穩臥舒疲心。</div>
</p></div>
<div class='div-other'><a id='mulu103' />
<p class='h2'>偶成示眾</p>
<div class="lg regular" style="margin-left:0em;"><div class='lg-row'>楊柳斜風力弱。　芭蕉擊雨聲寒。　莫把見聞作對。</div>
<div class='lg-row'>誰將聲色相瞞。</div>
</div></div>
<div class='div-other'><a id='mulu104' />
<p class='h2'>成侍者求頌</p>
<div class="lg regular" style="margin-left:0em;"><div class='lg-row'>真源不皺風。　月兔影澄水。　枯情但恬如。　默默飽禪味。</div>
<div class='lg-row'>家風迺廓然。　當年第一義。　機輪轉有方。　萬化出彈指。</div>
</div></div>
<div class='div-other'><a id='mulu105' />
<p class='h2'>庚子冬二十八日。天意晴和。與止上人同南麓行。橫岡轉流。長作清響。陰溪直木。寒無悴容。到竹林人家。飲茶而還</p><p style="margin-left:0em;text-indent:0em;" class="lg-abnormal"><div class='lg-row'>雲麓勝處夙未到。　清行興銳忘崎嶔。　誰無瘦杖少扶力。</div>
<div class='lg-row'>我與幽人同賞心。　壑津軟綠自宛轉。</div>
<div class='lg-row'>岸樹老碧長陰森。　溪西乞火煮茶去。　竹裏人家齋磬音。</div>
</p></div>
<div class='div-other'><a id='mulu106' />
<p class='h2'>別五祖山悅眾</p><p style="margin-left:0em;text-indent:0em;" class="lg-abnormal"><div class='lg-row'>東山聚散亦夤緣。　華吐芳姿柳鎖煙。　肯處根塵非一一。</div>
<div class='lg-row'>用時手眼恰千千。　塔中祖有相傳事。</div>
<div class='lg-row'>嶺外人元不會禪。　後日能來圓此話。　未嫌敲枕喚春眠。</div>
</p></div>
<div class='div-other'><a id='mulu107' />
<p class='h2'>五祖將禪人求頌</p><p style="margin-left:0em;text-indent:0em;" class="lg-abnormal"><div class='lg-row'>東風吹斷濡華雨。　淮上秀峯青可數。　束屨欲尋南北山。</div>
<div class='lg-row'>卷衣又別東西祖。　淵魚蒲鳥鬧一家。</div>
<div class='lg-row'>汀笋溪蔬甘兩箸。　處處相逢記得麼。　夜寒月在珊瑚樹。</div>
</p></div>
<div class='div-other'><a id='mulu108' />
<p class='h2'>雲上人持鉢求頌</p><p style="margin-left:0em;text-indent:0em;" class="lg-abnormal"><div class='lg-row'>雲林風雪暮纖纖。　滴瀝寒聲曉斷簷。　一點丐心盟杖屨。</div>
<div class='lg-row'>十分化事入鎚鉗。　霽光如拭月無礙。</div>
<div class='lg-row'>華錦落機春不嫌。　百億分身遍塵剎。　見聞蕭灑孰相粘。</div>
</p></div>
<div class='div-other'><a id='mulu109' />
<p class='h2'>清上人持鉢求頌</p><p style="margin-left:0em;text-indent:0em;" class="lg-abnormal"><div class='lg-row'>苕霅溪頭柳眼青。　食時持鉢眾香城。　諸隣定怪顛毛白。</div>
<div class='lg-row'>久客自憐心境清。重念雪寒親塵語。</div>
<div class='lg-row'>無忘水暖赴鷗盟。　飽叢林漢深相悉。　笋蕨春山次第生。</div>
</p></div>
<div class='div-other'><a id='mulu110' />
<p class='h2'>送廣禪人</p><p style="margin-left:0em;text-indent:0em;" class="lg-abnormal"><div class='lg-row'>溫風促客下雲嶺。　觸處無心即道游。　得坐會當明變豹。</div>
<div class='lg-row'>出門須解倒騎牛。　衝煙笻入青蘿徑。</div>
<div class='lg-row'>載月船回白鳥洲。　中外夷猶功迹絕。　㳷然天水一成秋。</div>
</p></div>
<div class='div-other'><a id='mulu111' />
<p class='h2'>勤大師訪別作句贈之</p><p style="margin-left:0em;text-indent:0em;" class="lg-abnormal"><div class='lg-row'>若子能來過我門。　端知良遂志彌敦。　微塵破處得經卷。</div>
<div class='lg-row'>萬象紛時空眼根。　與世支離誰惡意。</div>
<div class='lg-row'>怪人棱瘦自秋痕。　歸興定到家林穩。　山月流明洗夜昏。</div>
</p></div>
<div class='div-other'><a id='mulu112' />
<p class='h2'>送金上人之水南</p><p style="margin-left:0em;text-indent:0em;" class="lg-abnormal"><div class='lg-row'>裏許由來懶荷擔。　百草頭上何廉纖。　半夜對月笑拍手。</div>
<div class='lg-row'>不見噴霜三脚蟾。　劫空有句妙如許。</div>
<div class='lg-row'>公去誰余對眉語。　後見太平堂上師。　敢煩為我分明舉。</div>
</p></div>
<div class='div-other'><a id='mulu113' />
<p class='h2'>送覺禪人</p>
<div class="lg regular" style="margin-left:0em;"><div class='lg-row'>明月堂虛客不留。　衡湘秀處賦清游。　回途復妙無遺影。</div>
<div class='lg-row'>天水從來一樣秋。</div>
</div></div>
<div class='div-other'><a id='mulu114' />
<p class='h2'>送願上人歸鄉</p><p style="margin-left:0em;text-indent:0em;" class="lg-abnormal"><div class='lg-row'>溪頭買船歸鄂渚。　一櫂清風夜蟾午。　行盡韶山半月程。</div>
<div class='lg-row'>白雲兒就青山父。　巖頭老子末後句。</div>
<div class='lg-row'>此到將知問不語。　無縫塔前風色高。　洞然不隔絲毫許。</div>
<div class='lg-row'>丁寧此去快須回。　吾家之子要全才。</div>
<div class='lg-row'>不坐兩頭明暗路。　偏中歸去正中來。　阿呵呵胸次風流知幾何。</div>
</p></div>
<div class='div-other'><a id='mulu115' />
<p class='h2'>自廬山折桂旛竿原下。望彭䗍湖。握杖過前山僧舍說偈</p>
<div class="lg regular" style="margin-left:0em;"><div class='lg-row'>木落山骨瘦。　水退沙痕隆。漁舟弄江日。　一葉浮軟紅。</div>
<div class='lg-row'>眼底事不俗。　道人心若沖。　旛竿頭進步。</div>
<div class='lg-row'>雲水展家風。</div>
</div></div>
<div class='div-other'><a id='mulu116' />
<p class='h2'>出康廬渡江淮山拜諸祖塔道中作</p><p style="margin-left:0em;text-indent:0em;" class="lg-abnormal"><div class='lg-row'>澁舟沙水岸棱棱。　岸上春泥深涴藤。　回首康山懷結社。</div>
<div class='lg-row'>真情祖室事傳燈。　子孫亹亹雪庭可。</div>
<div class='lg-row'>衣鉢繩繩舂屋能。　坐照少林牆面意。　湛明心地瑩如氷。</div>
</p></div>
<div class='div-other'><a id='mulu117' />
<p class='h2'>與傳道者</p><p style="margin-left:0em;text-indent:0em;" class="lg-abnormal"><div class='lg-row'>殘毳編衣裹槁形。　胸中底事獨醒醒。　亡機沖應用時妙。</div>
<div class='lg-row'>活眼冷窺虛處靈。　語秀錦雲春片段。</div>
<div class='lg-row'>氣清梅雪曉零星。　而今功盡牛頭懶。　華鳥不來風掃庭。</div>
</p></div>
<div class='div-other'><a id='mulu118' />
<p class='h2'>題至游庵兼簡庵中道友</p><p style="margin-left:0em;text-indent:0em;" class="lg-abnormal"><div class='lg-row'>真實人居遍十方。　至游處處露堂堂。　鵝於水器擇其乳。</div>
<div class='lg-row'>蜂在華房採得香。　心鑑照中無垢翳。</div>
<div class='lg-row'>道環虛裏見神光。　能來鬧市住三昧。　鳥度長空迹不彰。</div>
</p></div>
<div class='div-other'><a id='mulu119' />
<p class='h2'>次韻傳道者且游落星院</p><p style="margin-left:0em;text-indent:0em;" class="lg-abnormal"><div class='lg-row'>風立沙根膚粟頑。　冷涵星石水灣灣。　登舟欲濟軒窓底。</div>
<div class='lg-row'>扶檻政疑圖畫間。　雲拭山容蒼玉障。</div>
<div class='lg-row'>日浮江面紫金環。　回頭五老相招我。　林友無嫌夜扣關。</div>
</p></div>
<div class='div-other'><a id='mulu120' />
<p class='h2'>懷上人出丐求頌</p><p style="margin-left:0em;text-indent:0em;" class="lg-abnormal"><div class='lg-row'>胡床擁毳怯春寒。　懷丐人行野雪乾。　風信入華披錦段。</div>
<div class='lg-row'>月魂墮水濯金盤。　淨名取飯亡多力。</div>
<div class='lg-row'>慈氏開門只一彈。　妙得其中佛受用。　頭頭成見不相瞞。</div>
</p></div>
<div class='div-other'><a id='mulu121' />
<p class='h2'>一知殿化佛殿僧堂中燈油求頌</p><p style="margin-left:0em;text-indent:0em;" class="lg-abnormal"><div class='lg-row'>佛燈誰我續光明。　果若蓮開大夢醒。　香草有心持潔白。</div>
<div class='lg-row'>蘭膏無脚湛寒青。　默耕化外那知夜。</div>
<div class='lg-row'>真照壺中不覺冥。　家世兒孫傳底事。　從教輝耀顯門庭。</div>
</p></div>
<div class='div-other'><a id='mulu122' />
<p class='h2'>亮禪人持鉢求頌</p>
<div class="lg regular" style="margin-left:0em;"><div class='lg-row'>家林一錫飛。　炊處青煙微。　嚴默起禪板。　虛通轉化機。</div>
<div class='lg-row'>溪寒秋染色。　月冷夜流輝。　莫學西山亮。　此行宜早歸。</div>
</div></div>
<div class='div-other'><a id='mulu123' />
<p class='h2'>初禪人持鉢求頌</p><p style="margin-left:0em;text-indent:0em;" class="lg-abnormal"><div class='lg-row'>佛事潛通興化門。　用時斤斧莫成痕。　全機超出輪回際。</div>
<div class='lg-row'>一句拔除生死根。　涼吹洗磨煩袂暑。</div>
<div class='lg-row'>素蟾排逐夜臺昏。　鵝王引飲唯醇味。　水乳斯分不我渾。</div>
</p></div>
<div class='div-other'><a id='mulu124' />
<p class='h2'>過般若庵</p><p style="margin-left:0em;text-indent:0em;" class="lg-abnormal"><div class='lg-row'>重軒瘦立曲欄頭。　島嶼青微冷枕流。　望眼解隨沙水轉。</div>
<div class='lg-row'>賞心真與岸雲浮。　平分野色連延屋。</div>
<div class='lg-row'>點破江光相趁舟。　般若空宗深得義。　森羅元不礙人休。</div>
</p></div>
<div class='div-other'><a id='mulu125' />
<p class='h2'>登雲庵</p>
<div class="lg regular" style="margin-left:0em;"><div class='lg-row'>廜㢝對碧溪。　霜草露幽蹊。　顧我丘壑醉。　知誰塵土迷。</div>
<div class='lg-row'>蘿門窺窈窕。　雲磴履高低。　猿鳥未相棄。　伴人煙樹捿。</div>
</div></div>
<div class='div-other'><a id='mulu126' />
<p class='h2'>送傳道者歸省母氏</p>
<div class="lg regular" style="margin-left:0em;"><div class='lg-row'>夜來霜嚇橘臍黃。　乞與歸人懷冷香。　到日跨門須轉却。</div>
<div class='lg-row'>白頭不是本生娘。</div>
</div>
<div class="lg regular" style="margin-left:0em;"><div class='lg-row'>妙盡功圓轉處幽。　若人真解倒騎牛。　雨蓑風笠舊行李。</div>
<div class='lg-row'>適意明明百草頭。</div>
</div></div>
<div class='div-other'><a id='mulu127' />
<p class='h2'>圓禪者求頌</p><p style="margin-left:0em;text-indent:0em;" class="lg-abnormal"><div class='lg-row'>枯歇身心百不思。　湛圓自照劫空時。　妙明智鑑那留垢。</div>
<div class='lg-row'>虛廓靈機未度絲。　的的髑髏看活眼。</div>
<div class='lg-row'>堂堂塵剎用間眉。　是須恁麼承當去。　鼻孔纍垂識祖師。</div>
</p></div>
<div class='div-other'><a id='mulu128' />
<p class='h2'>斜川道上望廬山三絕</p>
<div class="lg regular" style="margin-left:0em;"><div class='lg-row'>真味酣心倚瘦笻。　蕭騷風嘯一蹊松。　無人共語圓通境。</div>
<div class='lg-row'>笑看雲吞石耳峯。</div>
</div>
<div class="lg regular" style="margin-left:0em;"><div class='lg-row'>青山放足溪轉腰。　蓑翁理網兒搖[舟*力]。　先生疇日騎魚去。</div>
<div class='lg-row'>岸上人家誰姓陶。</div>
</div>
<div class="lg regular" style="margin-left:0em;"><div class='lg-row'>水從烏石山前轉。　人在斜川岸上行。　寂漠柴桑古祠下。</div>
<div class='lg-row'>我來無酒酹淵明。</div>
</div></div>
<div class='div-other'><a id='mulu129' />
<p class='h2'>妙湛大師求頌</p><p style="margin-left:0em;text-indent:0em;" class="lg-abnormal"><div class='lg-row'>妙則不粗。　湛則不渾。　妙湛而照。　瑩然亡痕。　雲山是主。</div>
<div class='lg-row'>水月無根。　瘦坐一默。　虛融六門。　竅作風籟。</div>
<div class='lg-row'>華含春恩。　相承箇事。　子子孫孫。</div>
</p></div>
<div class='div-other'><a id='mulu130' />
<p class='h2'>次韶谷書記勝果院絕句</p>
<div class="lg regular" style="margin-left:0em;"><div class='lg-row'>沙風漠漠卷煙湖。　默默漁舟似有無。　五老回看更癡絕。</div>
<div class='lg-row'>渠應怪我得工夫。</div>
</div></div>
<div class='div-other'><a id='mulu131' />
<p class='h2'>小師慧果丐鹽求頌</p><p style="margin-left:0em;text-indent:0em;" class="lg-abnormal"><div class='lg-row'>可中滋味欠些些。　成就廬山笋蕨家。　丐事子行黃葦渡。</div>
<div class='lg-row'>盟心人在白鷗沙。　和羹戶戶俱煎鹵。</div>
<div class='lg-row'>掃雪村村欲沒靴。　味及衲僧初偃月。　圓通只箇是生涯。</div>
</p></div>
<div class='div-other'><a id='mulu132' />
<p class='h2'>暉禪人丐鹽求頌</p><p style="margin-left:0em;text-indent:0em;" class="lg-abnormal"><div class='lg-row'>廬山淡薄已多時。　誰與叢林洗敗姿。　為愛海氷資菜味。</div>
<div class='lg-row'>不嫌春雨破華枝。　仙陀婆事行行辨。</div>
<div class='lg-row'>舜若多身處處宜。　快意截流船到岸。　江頭風順看檣旗。</div>
</p></div>
<div class='div-other'><a id='mulu133' />
<p class='h2'>送元上人過長蘆</p><p style="margin-left:0em;text-indent:0em;" class="lg-abnormal"><div class='lg-row'>阿祖江濱插葦枝。　叢林蕃茂果臻斯。　師門昆仲知名舊。</div>
<div class='lg-row'>緣法東西得面遲。　沙上盟寒鷗怪晚。</div>
<div class='lg-row'>屋頭字草雁來時。　月明古渡清鋪練。　千里同風不隔絲。</div>
</p></div>
<div class='div-other'><a id='mulu134' />
<p class='h2'>登雲頂庵峽口倚仗說偈</p>
<div class="lg regular" style="margin-left:0em;"><div class='lg-row'>雪梯陟雲頂。　來尋壞衲師。　破峽水一脈。　挂松月半規。</div>
<div class='lg-row'>疎曠麋鹿性。　厭飫丘壑姿。　眷言携不去。　遲立倚笻枝。</div>
</div></div>
<div class='div-other'><a id='mulu135' />
<p class='h2'>景禪人求頌</p><p style="margin-left:0em;text-indent:0em;" class="lg-abnormal"><div class='lg-row'>混處還須轉側看。　底時妙在一絲端。　閑雲卷雨秋空闊。</div>
<div class='lg-row'>明月流輝夜水寒。　棹破波光華細碎。</div>
<div class='lg-row'>夢驚蓬曉影團圝。　真機分應頭頭准。　却出黃蘆把釣竿。</div>
</p></div>
<div class='div-other'><a id='mulu136' />
<p class='h2'>次韻傳道者過香林</p><p style="margin-left:0em;text-indent:0em;" class="lg-abnormal"><div class='lg-row'>松烟竹藹細蹊通。　清津白石寒瓏璁。　艾禪真是甘蔗種。</div>
<div class='lg-row'>香林再吹薝蔔風。　一溪冷引藩籬外。</div>
<div class='lg-row'>五老秀蹲懷抱中。　寫目軒窓意幽遠。　淡然消息不雷同。</div>
</p></div>
<div class='div-other'><a id='mulu137' />
<p class='h2'>滿化士與圓通大眾出丐說偈送之</p><p style="margin-left:0em;text-indent:0em;" class="lg-abnormal"><div class='lg-row'>過門衲子上饒人。　破我胡床默味真。　道活髑髏前有地。</div>
<div class='lg-row'>用沖赤肉上無塵。　盟心蘆笋白鷗社。</div>
<div class='lg-row'>夢眼華枝蝴蝶春。　滿著圓通無盡意。　四衢處處主中賓。</div>
</p></div>
<div class='div-other'><a id='mulu138' />
<p class='h2'>送照禪人之湖南</p>
<div class="lg regular" style="margin-left:0em;"><div class='lg-row'>衡岳迎秋翡翠瘦。　瀟湘漾風瑠璃皴。　夜船載月急如箭。</div>
<div class='lg-row'>歸去來兮休問津。</div>
</div></div>
<div class='div-other'><a id='mulu139' />
<p class='h2'>還南麓舊居</p><p style="margin-left:0em;text-indent:0em;" class="lg-abnormal"><div class='lg-row'>枝藤結伴得游娛。　懷習難寧尋舊居。　雲水夢思孤榻穩。</div>
<div class='lg-row'>山林眼味四窓虛。　秋衣未絮怯繁雨。</div>
<div class='lg-row'>午飯無鹽甘軟蔬。　老境端來償底志。　道同巢鳥與淵魚。</div>
</p></div>
<div class='div-other'><a id='mulu140' />
<p class='h2'>拜芭蕉情禪師</p><p style="margin-left:0em;text-indent:0em;" class="lg-abnormal"><div class='lg-row'>來謁芭蕉大仰孫。　要明圜相識耽源。　橫山煙雨洗秋骨。</div>
<div class='lg-row'>掠面溪風吹暑痕。　菖蒲葉瘦水石秀。</div>
<div class='lg-row'>枇杷樹密軒窓昏。　阿誰床頭柱杖子。　乞我欵曲尋雲根。</div>
</p></div>
<div class='div-other'><a id='mulu141' />
<p class='h2'>芭蕉道中</p>
<div class="lg regular" style="margin-left:0em;"><div class='lg-row'>雨暗岡頭客路。　炊煙山裏人家。　映水竹鷄䀨䀨。</div>
<div class='lg-row'>飄風字雁斜斜。</div>
</div></div>
<div class='div-other'><a id='mulu142' />
<p class='h2'>大陽道中</p>
<div class="lg regular" style="margin-left:0em;"><div class='lg-row'>耿人胸次佳處。　借力床頭古藤。　風樹葉頹淅淅。</div>
<div class='lg-row'>秋山骨瘦棱棱。</div>
</div></div>
<div class='div-other'><a id='mulu143' />
<p class='h2'>禮明安塔二偈</p>
<div class="lg regular" style="margin-left:0em;"><div class='lg-row'>老阿師卒無嗣。　石浮屠立有年。丁寧金針玉線。</div>
<div class='lg-row'>慚愧鸞膠鳳絃。</div>
</div>
<div class="lg regular" style="margin-left:0em;"><div class='lg-row'>石床冷臥禪虎。　階蕪秋跳草虫。　有念耿懷陳事。</div>
<div class='lg-row'>無言凄立西風。</div>
</div></div>
<div class='div-other'><a id='mulu144' />
<p class='h2'>玉壺閣頌</p>
<div class="lg regular" style="margin-left:0em;"><div class='lg-row'>風霜磨洗秋空清。　月浴星河分外明。　默默玉壺中自照。</div>
<div class='lg-row'>家傳清白妙難名。</div>
</div></div>
<div class='div-other'><a id='mulu145' />
<p class='h2'>送僧歸撫州</p>
<div class="lg regular" style="margin-left:0em;"><div class='lg-row'>不肯雲林伴冷凄。　疎山歸謁矮闍梨。　非枯樁句如明白。</div>
<div class='lg-row'>會要重來摩伏犀。</div>
</div></div>
<div class='div-other'><a id='mulu146' />
<p class='h2'>送鹿門宗席頭</p><p style="margin-left:0em;text-indent:0em;" class="lg-abnormal"><div class='lg-row'>吉祥草織禪家供。　一片瑠璃滑無縫。　門掩鱗鱗水不流。</div>
<div class='lg-row'>窓含冉冉雲初凍。　坐寒風月蒲蘆秋。</div>
<div class='lg-row'>睡足江湖鷗鳥夢。　而今卷處追昔人。　隱隱猶懷鼻頭痛。</div>
</p></div>
<div class='div-other'><a id='mulu147' />
<p class='h2'>籜庵頌</p>
<div class="lg regular" style="margin-left:0em;"><div class='lg-row'>玉龍退殘鱗。　編庵事枯兀。　禪捿錦鳳巢。　道履霜蟾窟。</div>
<div class='lg-row'>飲茲明月津。　濯彼微塵骨。　五葉少林春。　家風未湮沒。</div>
</div></div>
<div class='div-other'><a id='mulu148' />
<p class='h2'>登清涼三山亭</p>
<div class="lg regular" style="margin-left:0em;"><div class='lg-row'>絮風花雨一春殘。　未厭茲亭夜倚闌。　隱隱三山抱江月。</div>
<div class='lg-row'>清涼境界露松寒。</div>
</div></div>
<div class='div-other'><a id='mulu149' />
<p class='h2'>送圓上人之龍舒</p>
<div class="lg regular" style="margin-left:0em;"><div class='lg-row'>赤頭老師無揀擇。　灊峯染翠吳塘碧。　明明萬法入齊觀。</div>
<div class='lg-row'>豁淨絲毫元不立。</div>
</div>
<div class="lg regular" style="margin-left:0em;"><div class='lg-row'>道人歸作山下賓。　霜笻笋屨飄孤雲。　到時春滿石牛谷。</div>
<div class='lg-row'>蔬蕨是誰相與分。</div>
</div></div>
<div class='div-other'><a id='mulu150' />
<p class='h2'>舉侍者求頌</p>
<div class="lg regular" style="margin-left:0em;"><div class='lg-row'>秋風濯煩骨。　日日覺清省。　相與事枯禪。　所養飽正命。</div>
<div class='lg-row'>老蟾浴星河。　魂魄明耿耿。　真味入誰腸。　但知百念冷。</div>
</div></div>
<div class='div-other'><a id='mulu151' />
<p class='h2'>春意漸深。送客至山麓田舍。來往道中。復逢法上人。因作數語以記所見云</p>
<div class="lg regular" style="margin-left:0em;"><div class='lg-row'>青桑柳暗山前路。　麥脚含滋一鋤雨。　陽林桃是舊家春。</div>
<div class='lg-row'>冷眼靈雲合頭語。</div>
</div>
<div class="lg regular" style="margin-left:0em;"><div class='lg-row'>雲陣纖纖洗花雨。　深竹新聞子規語。　青山白雲吾定居。</div>
<div class='lg-row'>枯膓那著歸思慮。</div>
</div>
<div class="lg regular" style="margin-left:0em;"><div class='lg-row'>鳥拳花枝作春語。　風日煥然晞宿雨。　水肥山翠木欣欣。</div>
<div class='lg-row'>芳事駢羅不容數。</div>
</div>
<div class="lg regular" style="margin-left:0em;"><div class='lg-row'>華蹊歸來鳥啼暮。　庖舍炊煙臥風縷。　西窓舊有竹肋床。</div>
<div class='lg-row'>伸足曲肱成栩栩。</div>
</div>
<div class="lg regular" style="margin-left:0em;"><div class='lg-row'>隔年相逢瘦驚許。　風立溪頭少時語。　緘情客上釣魚磯。</div>
<div class='lg-row'>四面垂雲一蓑雨。</div>
</div></div>
<div class='div-other'><a id='mulu152' />
<p class='h2'>三印頌示眾</p>
<div class="lg regular" style="margin-left:0em;"><div class='lg-row'>印空印水印泥。　無言桃李成蹊。　隨分納些稅賦。</div>
<div class='lg-row'>牧牛溪水東西。</div>
</div>
<div class="lg regular" style="margin-left:0em;"><div class='lg-row'>印泥印空印水。　疾雷不及掩耳。　豁然樓閣門開。</div>
<div class='lg-row'>消得輕輕彈指。</div>
</div>
<div class="lg regular" style="margin-left:0em;"><div class='lg-row'>印水印泥印空。　誰傳祖稱家風。　夢眼影迷一色。</div>
<div class='lg-row'>轉身體合全功。</div>
</div></div>
<div class='div-other'><a id='mulu153' />
<p class='h2'>機禪人出丐求頌</p><p style="margin-left:0em;text-indent:0em;" class="lg-abnormal"><div class='lg-row'>塵剎分身看化機。　青煙幾處午家炊。　面牆坐照叢林事。</div>
<div class='lg-row'>持鉢丐緣雲水飢。　出谷鳥傳春次第。</div>
<div class='lg-row'>漾舟人愛月相隨。　歸來定有飽參句。　笑解枯禪篾肚皮。</div>
</p></div>
<div class='div-other'><a id='mulu154' />
<p class='h2'>心禪人出丐求頌</p><p style="margin-left:0em;text-indent:0em;" class="lg-abnormal"><div class='lg-row'>將看秋早瘦風林。　禾卷黃雲副丐心。　妙印手中那外物。</div>
<div class='lg-row'>虛空胸次不容針。　誰家落甑炊香雪。</div>
<div class='lg-row'>後夜歸船棹軟金。　洗足蒲團松石上。　繞籬山水有清音。</div>
</p></div>
<div class='div-other'><a id='mulu155' />
<p class='h2'>一禪人化鹽求頌</p><p style="margin-left:0em;text-indent:0em;" class="lg-abnormal"><div class='lg-row'>泥沙淘洗浪煎乾。　一片照人氷雪寒。　意得試蓮浮鹵力。</div>
<div class='lg-row'>默知隨筯入蔬盤。　萬家婉婉能相助。</div>
<div class='lg-row'>眾口調和信不難。　無像有神聊勘過。　圓通眼在舌頭端。</div>
</p></div>
<div class='div-other'><a id='mulu156' />
<p class='h2'>寄大洪和尚</p><p style="margin-left:0em;text-indent:0em;" class="lg-abnormal"><div class='lg-row'>飲茶作別出蘿門。　相送猶懷握手溫。　斷雁幾時歸綴字。</div>
<div class='lg-row'>浮萍隨處臥生根。　秋風窓外擁蘆雪。</div>
<div class='lg-row'>夢冷床頭墮月魂。　<span class='corr'>麈</span>柄年來疲轉徙。　却思紅顆共炊盆。</div>
</p></div>
<div class='div-other'><a id='mulu157' />
<p class='h2'>送智首座還鄉</p><p style="margin-left:0em;text-indent:0em;" class="lg-abnormal"><div class='lg-row'>顛毛垂雪墮清貧。　臥久風林夢轉身。　一境妙明還就父。</div>
<div class='lg-row'>六門虛應却來人。　涼秋月兔流魂瑩。</div>
<div class='lg-row'>湛水雲龍蛻骨陳。　家法兒孫須力振。　此行未可腐賓賓。</div>
</p></div>
<div class='div-other'><a id='mulu158' />
<p class='h2'>嵩山老人告行作六偈送之</p>
<div class="lg regular" style="margin-left:0em;"><div class='lg-row'>未能老養臥林麓。　要乞優恩除髮鬚。濯足滄浪歲寒事。</div>
<div class='lg-row'>終來清友石菖蒲。</div>
</div>
<div class="lg regular" style="margin-left:0em;"><div class='lg-row'>挽衣苦怪不我住。　懷事乞成今乃時。　雷動定知開蟄戶。</div>
<div class='lg-row'>春寒無要勒華枝。</div>
</div>
<div class="lg regular" style="margin-left:0em;"><div class='lg-row'>嚶嚶鳥鳴如客情。　行行柳眼向人青。　投心舊友春成物。</div>
<div class='lg-row'>汲水前溪月下瓶。</div>
</div>
<div class="lg regular" style="margin-left:0em;"><div class='lg-row'>夢裏結憂三變事。　覺來還喜一成春。　鶯華時節洗衰落。</div>
<div class='lg-row'>不信餘寒猶著人。</div>
</div>
<div class="lg regular" style="margin-left:0em;"><div class='lg-row'>服像中情將有得。　江湖底事勿相忘。　橘洲白鳥秋成伍。</div>
<div class='lg-row'>漁火尊羹蓬底香。</div>
</div>
<div class="lg regular" style="margin-left:0em;"><div class='lg-row'>應緣分影來池月。　遊世無心出岫雲。　適意歸來尖屋底。</div>
<div class='lg-row'>蔬畦還與力鉏勤。</div>
</div></div>
<div class='div-other'><a id='mulu159' />
<p class='h2'>送淵上人</p>
<div class="lg regular" style="margin-left:0em;"><div class='lg-row'>朱絲不用挂燒桐。　一曲新豐為送公。　後夜老松風籟靜。</div>
<div class='lg-row'>皐禽不見月巢空。</div>
</div></div>
<div class='div-other'><a id='mulu160' />
<p class='h2'>送平禪人歸鄂渚</p><p style="margin-left:0em;text-indent:0em;" class="lg-abnormal"><div class='lg-row'>浮舟春水作歸征。　家有良田可飯羹。　久客回翔雲一點。</div>
<div class='lg-row'>舊巢臥看月三更。　人猜我住尖頭屋。</div>
<div class='lg-row'>爾去誰扶折脚鐺。　為問巖頭窮鬼子。　當時何似此時生。</div>
</p></div>
<div class='div-other'><a id='mulu161' />
<p class='h2'>資聖庵欲過圓通</p><p style="margin-left:0em;text-indent:0em;" class="lg-abnormal"><div class='lg-row'>我初浮舟濟九江。　幽尋蘭若山蒼龍。　王摩詰畫倚檽檻。</div>
<div class='lg-row'>謝靈運詩開綺窓。　艾禪高談肖琢玉。</div>
<div class='lg-row'>法身雅論非枯樁。　夢回便是圓通路。　月冷上方鐘一撞。</div>
</p></div>
<div class='div-other'><a id='mulu162' />
<p class='h2'>登祥雲庵謁東林明首座</p><p style="margin-left:0em;text-indent:0em;" class="lg-abnormal"><div class='lg-row'>伐木清哦癖在腸。　握笻蒼磴履重霜。　玲瓏墮壑乳泉嚮。</div>
<div class='lg-row'>蕭瑟到門松吹香。　高寒夜雨凍一色。</div>
<div class='lg-row'>虛淨曉雲流五光。　社散荷枯有遺友。　目青鬚髮半滄浪。</div>
</p></div>
<div class='div-other'><a id='mulu163' />
<p class='h2'>與天池信長老</p><p style="margin-left:0em;text-indent:0em;" class="lg-abnormal"><div class='lg-row'>晚歲叢林鬧葦麻。　可中著眼辨龍蛇。　行當五路我能事。</div>
<div class='lg-row'>坐斷孤峯渠作家。　佛法從來如嚼蠟。</div>
<div class='lg-row'>朋儔此去似團沙。　音書不寄思惟盡。　千里同風却較些。</div>
</p></div>
<div class='div-other'><a id='mulu164' />
<p class='h2'>朱熙載作平陰令。八十日致仕而歸</p><p style="margin-left:0em;text-indent:0em;" class="lg-abnormal"><div class='lg-row'>勇退歸來適舊遊。　家林禾黍一成秋。　黃蘆雪照沙頭屋。</div>
<div class='lg-row'>明月波浮江口舟。　耕道誰從夫子後。</div>
<div class='lg-row'>逃禪今與老僧儔。　柴桑試問陶彭澤。　風味真醇相肖不。</div>
</p></div>
<div class='div-other'><a id='mulu165' />
<p class='h2'>周秀才出家求頌</p><p style="margin-left:0em;text-indent:0em;" class="lg-abnormal"><div class='lg-row'>標心脫帽法丹霞。　借力堂前剗草些。　塞上不須嗟失馬。</div>
<div class='lg-row'>盃中端欲斷疑蛇。　久懷甘露濯塵骨。</div>
<div class='lg-row'>將意叢林開覺華。　古渡雪蘆明月共。　一壺秋色屬吾家。</div>
</p></div>
<div class='div-other'><a id='mulu166' />
<p class='h2'>牧童</p>
<div class="lg regular" style="margin-left:0em;"><div class='lg-row'>水牯老行步穩。　蓑郎癡歌笑繁。　物外初無塵滓。</div>
<div class='lg-row'>胸中別有丘園。</div>
</div></div>
<div class='div-other'><a id='mulu167' />
<p class='h2'>遊司真洞</p><p style="margin-left:0em;text-indent:0em;" class="lg-abnormal"><div class='lg-row'>桃華濯錦春水寒。　洞門窈窕玉勾欄。　三峯擁翠雲吞屋。</div>
<div class='lg-row'>九井揚波雪濺壇。　象帝先身元老語。</div>
<div class='lg-row'>谷神後事阿誰觀。　羽郎清瘦髮半白。　待乞安期五色丸。</div>
</p></div>
<div class='div-other'><a id='mulu168' />
<p class='h2'>仲春過龍舒法華山。尋誦經道者舊庵</p>
<div class="lg regular" style="margin-left:0em;"><div class='lg-row'>支徑入窮谷。　來尋道者庵。　梵音今默默。　華雨尚毿毿。</div>
<div class='lg-row'>夜白月半屋。　寒青燈一龕。　夢隨歌吹去。　借路過江南。</div>
</div></div>
<div class='div-other'><a id='mulu169' />
<p class='h2'>月禪人出丐求頌</p>
<div class="lg regular" style="margin-left:0em;"><div class='lg-row'>踏雪到人家。　投機的不差。　月魂通水脈。　春信入梅華。</div>
<div class='lg-row'>去覓炊香許。　來寬束篾些。　上方分佛事。　先我過毘耶。</div>
</div></div>
<div class='div-other'><a id='mulu170' />
<p class='h2'>淵禪人出丐求頌</p><p style="margin-left:0em;text-indent:0em;" class="lg-abnormal"><div class='lg-row'>淵源徹底碧涵秋。　誰道寒光凝不流。　轉眄蘆華與明月。</div>
<div class='lg-row'>更無一物礙船頭。　去來得妙縱橫自由。</div>
<div class='lg-row'>巨鼇犯餌快須掣。　便是仙山墜也休。</div>
</p></div>
<div class='div-other'><a id='mulu171' />
<p class='h2'>即覺庵子中居士。來訪妙峯之西既去。作六言五首送之</p>
<div class="lg regular" style="margin-left:0em;"><div class='lg-row'>越境能來訪我。　扶笻頗肖游僧。　得與坐間語味。</div>
<div class='lg-row'>諒其胸底懷氷。</div>
</div>
<div class="lg regular" style="margin-left:0em;"><div class='lg-row'>夢曉寒松挂月。　心秋古井含津。　至道百家合轍。</div>
<div class='lg-row'>同風千里成隣。</div>
</div>
<div class="lg regular" style="margin-left:0em;"><div class='lg-row'>欲下前時雪磴。　重開向日風翎。　此去丁寧華鳥。</div>
<div class='lg-row'>莫來狼藉春庭。</div>
</div>
<div class="lg regular" style="margin-left:0em;"><div class='lg-row'>歸來三徑春草。　夢臥一圍雨蓑。　白髮暗移玉燭。</div>
<div class='lg-row'>昏窓淨洗金波。</div>
</div>
<div class="lg regular" style="margin-left:0em;"><div class='lg-row'>世外道人有在。　庵中瓶粟無儲。　過客未容空去。</div>
<div class='lg-row'>挽衣相與分蔬。</div>
</div></div>
<div class='div-other'><a id='mulu172' />
<p class='h2'>送月上人歸鄉</p><p style="margin-left:0em;text-indent:0em;" class="lg-abnormal"><div class='lg-row'>西風木落山露骨。　秋月在水波濯魂。　客意歸臥四明麓。</div>
<div class='lg-row'>三世佛從禪口吞。　大千俱壞我不壞。</div>
<div class='lg-row'>三六相昏渠不昏。　劫空照見造化種。　回首應物亡塵根。</div>
</p></div>
<div class='div-other'><a id='mulu173' />
<p class='h2'>夏安居日。過實上人東軒。時新竹浴雨。因作句歌之</p><p style="margin-left:0em;text-indent:0em;" class="lg-abnormal"><div class='lg-row'>籜龍出叢林。　脫錦露新綠。　昂藏引頭角。　密密均節目。</div>
<div class='lg-row'>娟然塵外姿。　雲霧膩寒玉。　翠滿東窓陰。</div>
<div class='lg-row'>心眼掃惡俗。　虛靜頗道情。　清癯見風骨。　惠我不老春。</div>
<div class='lg-row'>為誰無絃曲。　葛陂蟄時事。　第恐雷雨促。</div>
<div class='lg-row'>不能留高間。　雙碧淡相矚。</div>
</p></div>
<div class='div-other'><a id='mulu174' />
<p class='h2'>再和朱朝奉見寄</p><p style="margin-left:0em;text-indent:0em;" class="lg-abnormal"><div class='lg-row'>朅來林下人。　挂冠脫朝綠。　身間道愈尊。　神靜碧照目。</div>
<div class='lg-row'>落落我就璞。　碌碌誰如玉。　欲學陶淵明。</div>
<div class='lg-row'>高情異浮俗。　白雲無定心。　青山有奇骨。　肯從蓮社賓。</div>
<div class='lg-row'>共奏無絃曲。　佛生等一念。　日劫詎延促。</div>
<div class='lg-row'>傾蓋同故人。　道存聊一矚。</div>
</p></div>
<div class='div-other'><a id='mulu175' />
<p class='h2'>擬石牛與悟上人</p><p style="margin-left:0em;text-indent:0em;" class="lg-abnormal"><div class='lg-row'>阿牛純熱不鞭牽。　臥向古源蒼樹邊。　春谷玉田看去種。</div>
<div class='lg-row'>雪山香草飽來眠。　背頭隆骨任豐載。</div>
<div class='lg-row'>鼻底流津大作川。　異路行行哮吼處。　莫忘露地未萌前。</div>
</p></div>
<div class='div-other'><a id='mulu176' />
<p class='h2'>雨夜宿龍門曉登靈光臺禮佛眼塔</p><p style="margin-left:0em;text-indent:0em;" class="lg-abnormal"><div class='lg-row'>一躍龍門適舊懷。　棱棱浪級向人開。　洗塵雲陣澆華雨。</div>
<div class='lg-row'>借力天衢破蟄雷。　略彴駕溪桃水滿。</div>
<div class='lg-row'>浮屠瘞骨玉山頹。　欲知佛眼無遮障。　須到靈光不夜臺。</div>
</p></div>
<div class='div-other'><a id='mulu177' />
<p class='h2'>過虎頭巖</p><p style="margin-left:0em;text-indent:0em;" class="lg-abnormal"><div class='lg-row'>空巖儼若虎頭蒼。　雲膩巖前草木光。　竹吐錦萌春雨飽。</div>
<div class='lg-row'>松含黃粉野吹香。　石床蟠足散征倦。</div>
<div class='lg-row'>道境洗心聊坐忘。　投飯上方蘭若去。　未能癡學顧長康。</div>
</p></div>
<div class='div-other'><a id='mulu178' />
<p class='h2'>塵上人出丐求頌</p><p style="margin-left:0em;text-indent:0em;" class="lg-abnormal"><div class='lg-row'>輕輕彈指便開門。　百億門前百億身。　妙應因緣通處處。</div>
<div class='lg-row'>圓明箇事遍塵塵。　華間峯採黃鬚蜜。</div>
<div class='lg-row'>柳上鶯傳青眼春。　歸日相呼滿鉢飯。　一時分付飽參人。</div>
</p></div>
<div class='div-other'><a id='mulu179' />
<p class='h2'>別鄒秀才</p><p style="margin-left:0em;text-indent:0em;" class="lg-abnormal"><div class='lg-row'>聲利明來若夢游。　肯迃征家宿雲棲。　情高素抱山樊志。</div>
<div class='lg-row'>性淡幽尋松石儔。　愛我家風清入眼。</div>
<div class='lg-row'>問伊時事點搖頭。　今朝送別還孤坐。　空對爐煙篆字浮。</div>
</p></div>
<div class='div-other'><a id='mulu180' />
<p class='h2'>游雲棲院作偈。與住山琛老禪</p><p style="margin-left:0em;text-indent:0em;" class="lg-abnormal"><div class='lg-row'>紫宵峯頂金浮屠。　風鈴揚音鬧蒼虛。　玉欄中地穩行道。</div>
<div class='lg-row'>雲磴下林新葺廬。　江山懷抱富不惡。</div>
<div class='lg-row'>霜月軒窓清有餘。　老眼寒青伴耶舍。　炷香心醉竺仙書。</div>
</p></div>
<div class='div-other'><a id='mulu181' />
<p class='h2'>與觀禪者</p><p style="margin-left:0em;text-indent:0em;" class="lg-abnormal"><div class='lg-row'>豁淨虛通入覺場。　體前一段本來光。　孤禪恰恰如擔板。</div>
<div class='lg-row'>默照明明似面牆。　秋光蘆華兩岸雪。</div>
<div class='lg-row'>夜寒桂月一船霜。　迢迢象外行歸路。　雁字低低正夕陽。</div>
</p></div>
<div class='div-other'><a id='mulu182' />
<p class='h2'>禪人發心丐席求頌</p><p style="margin-left:0em;text-indent:0em;" class="lg-abnormal"><div class='lg-row'>萬指相從作正觀。　出求臥席著蒲團。　恬處<span class='corr'>斂</span>雨野雲薄。</div>
<div class='lg-row'>湛若磨風秋水寒。　卷去猶知鼻頭痛。</div>
<div class='lg-row'>坐來方信髑髏乾。　蘆花明月阿誰事。　人在江湖把釣竿。</div>
</p><p style="margin-left:0em;text-indent:0em;" class="lg-abnormal"><div class='lg-row'>吉祥長者草茸茸。　香軟登機棱路通。　卷去若人呈已事。</div>
<div class='lg-row'>得來與我展家風。　默游兩岸雪蘆外。</div>
<div class='lg-row'>瘦坐五湖煙水中。　未許春眠夢蝴蝶。　大方引步劫壺空。</div>
</p></div>
<div class='div-other'><a id='mulu183' />
<p class='h2'>送從上人馳書至京西</p><p style="margin-left:0em;text-indent:0em;" class="lg-abnormal"><div class='lg-row'>衲帔蒙頭自照人。　月明堂上轉機輪。　肯傳千里鶺鴒語。</div>
<div class='lg-row'>要作十分棠棣春。　雪嶺同風當日事。</div>
<div class='lg-row'>石頭束篾舊時麟。　家林歸臥長連穩。　滿眼清光不見身。</div>
</p></div>
<div class='div-other'><a id='mulu184' />
<p class='h2'>蔣新臣秀才告別作句送之</p><p style="margin-left:0em;text-indent:0em;" class="lg-abnormal"><div class='lg-row'>雪屋高寒能我過。　疎梅清秀雪林柯。　不屈慳宋楚人語。</div>
<div class='lg-row'>來試宗雷蓮社科。　後會說盟如有以。</div>
<div class='lg-row'>此行洗念入無何。　春風遲立欄竿曲。　白雪樓前船弄梭。</div>
</p></div>
<div class='div-other'><a id='mulu185' />
<p class='h2'>津禪人出化盞橐乞頌</p><p style="margin-left:0em;text-indent:0em;" class="lg-abnormal"><div class='lg-row'>喫茶去語落諸方。　聚首商量柄杷長。　相席是渠能打令。</div>
<div class='lg-row'>同塵輸爾解和光。　舌頭狤獠明無骨。</div>
<div class='lg-row'>鼻孔纍垂暗有香。　盞橐成來圓此話。　儂家受用恰平常。</div>
</p></div>
<div class='div-other'><a id='mulu186' />
<p class='h2'>宣和甲辰三月三日。山谷寺偶成。是時欲下長蘆也</p><p style="margin-left:0em;text-indent:0em;" class="lg-abnormal"><div class='lg-row'>溫風在山谷。　青紫班芳妍。　浩然春公心。　不作彼此偏。</div>
<div class='lg-row'>其來初無像。　榮事亦自然。　雲容淡如鶴。</div>
<div class='lg-row'>草色齊膩煙。　竹萌裹豹袴。　蕨茁引兒拳。　盤箸富可喜。</div>
<div class='lg-row'>齒頰甘亦便。　山水濯塵念。　風雲會前緣。</div>
<div class='lg-row'>葦江懷道人。　擁眾幾兩千。　頂門眼照世。</div>
<div class='lg-row'>胸中海吞川。　同雛丹山巢。　羽成各翔遷。　而今欲住集。</div>
<div class='lg-row'>相見而忘年。　執鞭驅竝駕。　未愧無綵韉。</div>
<div class='lg-row'>白鷗行作伍。　水蔬對烹煎。　撫摩青石牛。　不得陪高眠。</div>
<div class='lg-row'>將趨皖口市。　就買莎郎船。　回首謝諸祖。</div>
<div class='lg-row'>覺法吾所天。　慧燈耿不夜。　心花芳枝聯。</div>
<div class='lg-row'>後日兒孫輩。　莫怪森羅前。</div>
</p></div>
<div class='div-other'><a id='mulu187' />
<p class='h2'>欲渡長蘆。與琛上人漁家詞</p>
<div class="lg regular" style="margin-left:0em;"><div class='lg-row'>岸樹藤繩欲解維。　海門蒲席弄清吹。　舟不澁興無涯。</div>
<div class='lg-row'>回首灊山煙翠姿。</div>
</div>
<div class="lg regular" style="margin-left:0em;"><div class='lg-row'>一葦江頭老白眉。　而今問訊慰相思。　風靜夜月明時。</div>
<div class='lg-row'>滿眼寒光下釣絲。</div>
</div></div>
<div class='div-other'><a id='mulu188' />
<p class='h2'>游龜山和何學士</p><p style="margin-left:0em;text-indent:0em;" class="lg-abnormal"><div class='lg-row'>一宿曹溪今迺時。　永嘉想見未忘茲。　如何淮風遏行色。</div>
<div class='lg-row'>不得扶杖相參隨。　斯須佳惠玩珠璧。</div>
<div class='lg-row'>璨然傾瀉胸中奇。　詞鋒明銳許誰敵。　禪悅清酣還我追。</div>
<div class='lg-row'>約君入社背時事。　種藕著華春滿池。</div>
<div class='lg-row'>道在金蘭端未艾。　回頭閱世真兒嬉。</div>
</p></div>
<div class='div-other'><a id='mulu189' />
<p class='h2'>送慧禪人往上江糴麻米</p>
<div class="lg regular" style="margin-left:0em;"><div class='lg-row'>石霜拈處最分明。　萬萬千千一粒生。　歸日飯香穿鼻孔。</div>
<div class='lg-row'>相呼作舞下堂行。</div>
</div>
<div class="lg regular" style="margin-left:0em;"><div class='lg-row'>雲門糊餅趙州茶。　裏許明明著得些。　公案見成知味底。</div>
<div class='lg-row'>一千二百衲僧家。</div>
</div>
<div class="lg regular" style="margin-left:0em;"><div class='lg-row'>解開蔑束肚皮寬。　子去誰憂甑釜寒。　雲水相迎船到岸。</div>
<div class='lg-row'>飽叢林事不相瞞。</div>
</div>
<div class="lg regular" style="margin-left:0em;"><div class='lg-row'>蘆華明月水茫茫。　激箭風舟破冷光。　親到廬陵醻米價。</div>
<div class='lg-row'>那時開口便相當。</div>
</div>
<div class="lg regular" style="margin-left:0em;"><div class='lg-row'>去去西江趁便風。　丁寧底意語龐公。　歸來定是通身飯。</div>
<div class='lg-row'>直下人人識己躬。</div>
</div></div>
<div class='div-other'><a id='mulu190' />
<p class='h2'>浮舟下淮訪龜山禪師</p><p style="margin-left:0em;text-indent:0em;" class="lg-abnormal"><div class='lg-row'>霜風獵獵掃平野。　沙頭蓁翳淨如燖。　淮津斜轉龜山麓。</div>
<div class='lg-row'>雲漢微分雁塔尖。　籬落梅梢春點點。</div>
<div class='lg-row'>庭除松影月纖纖。　禪家況是不覉友。　問訊勤來想未嫌。</div>
</p></div>
<div class='div-other'><a id='mulu191' />
<p class='h2'>與黃道友</p><p style="margin-left:0em;text-indent:0em;" class="lg-abnormal"><div class='lg-row'>人頭膏火底心休。　來預林儔默默游。　犀暈成時月魄夜。</div>
<div class='lg-row'>雁行斷處霽容秋。　百年分付三椽下。</div>
<div class='lg-row'>萬象崢嶸一指頭。　歸去懶融無伎倆。　庵前華鳥莫相求。</div>
</p></div>
<div class='div-other'><a id='mulu192' />
<p class='h2'>浮舟之昌國謁韓克明知縣</p>
<div class="lg regular" style="margin-left:0em;"><div class='lg-row'>南風帆腹飽。　半夜渡滄津。　鯨海漾新月。　仙山尋故人。</div>
<div class='lg-row'>浪寒千里雪。　烟暖十洲春。　來就昌黎語。　良慚我効顰。</div>
</div></div>
<div class='div-other'><a id='mulu193' />
<p class='h2'>冲禪人與翠山出丐求頌</p><p style="margin-left:0em;text-indent:0em;" class="lg-abnormal"><div class='lg-row'>歸去家山雪未消。　到時雪後翠棱高。　豁然直下斷三際。</div>
<div class='lg-row'>卓爾箇中抽一毫。　化鉢不妨游幻海。</div>
<div class='lg-row'>虛舟何憚駕驚濤。　因緣成熟袖雙手。　莫學吾家敗酒糟。</div>
</p></div>
<div class='div-other'><a id='mulu194' />
<p class='h2'>利禪人發心丐開海田</p><p style="margin-left:0em;text-indent:0em;" class="lg-abnormal"><div class='lg-row'>檀度夤緣約遠尋。　利他方稱出家心。　丐行端取叢林飽。</div>
<div class='lg-row'>耕耨不嫌泥水深。　地面丕平春種玉。</div>
<div class='lg-row'>波痕清淺月浮金。　栽田博飯吾家事。　一段風規得老琛。</div>
</p></div>
<div class='div-other'><a id='mulu195' />
<p class='h2'>湛禪人開田求頌</p><p style="margin-left:0em;text-indent:0em;" class="lg-abnormal"><div class='lg-row'>衲僧茲欲起家門。　老牯鞭催泥水渾。　混處蹈翻明月影。</div>
<div class='lg-row'>轉時耕斷白雲根。　力田辛苦遵吾祖。</div>
<div class='lg-row'>炊飯馨香飽子孫。　底事既歸蒲坐穩。　湛圓心鑑夙忘痕。</div>
</p></div>
<div class='div-other'><a id='mulu196' />
<p class='h2'>小師智寬與國清作丐請語</p><p style="margin-left:0em;text-indent:0em;" class="lg-abnormal"><div class='lg-row'>入鄽一鉢是生涯。　來自寒山拾得家。　曉影玉鉤蘿戶月。</div>
<div class='lg-row'>春叢黃粉蜜房華。　午炊佛土香傳鼻。</div>
<div class='lg-row'>參飽雲門飯打牙。　准擬神通何處借。　淨名居士住毘耶。</div>
</p></div>
<div class='div-other'><a id='mulu197' />
<p class='h2'>靈上人丐鹽求頌</p><p style="margin-left:0em;text-indent:0em;" class="lg-abnormal"><div class='lg-row'>熬煉渠經幾度難。　炎炎爐鞴頭看。　可中皓色從來瑩。</div>
<div class='lg-row'>直下滄溟吸得乾。　力展家風排淡薄。</div>
<div class='lg-row'>妙將滋味破辛酸。　道人意滿期歸也。　雪擁茅簷不覺寒。</div>
</p></div>
<div class='div-other'><a id='mulu198' />
<p class='h2'>端禪人丐鹽求頌</p><p style="margin-left:0em;text-indent:0em;" class="lg-abnormal"><div class='lg-row'>紅爐焰裏結氷霜。　收拾儂家妙有方。　舌本要資雲水味。</div>
<div class='lg-row'>鼻端相助蕨薇香。　掃歸茆舍閒堆雪。</div>
<div class='lg-row'>坐照金盤淨發光。　去去道人成底事。　芳滋許我沃枯腸。</div>
</p></div>
<div class='div-other'><a id='mulu199' />
<p class='h2'>與孫宣教</p><p style="margin-left:0em;text-indent:0em;" class="lg-abnormal"><div class='lg-row'>作別江頭五載餘。　海邊相訪未嫌迃。　山林意與世幾絕。</div>
<div class='lg-row'>丘壑姿逢秋更癯。　約我道耕新活計。</div>
<div class='lg-row'>輟君詩戰老工夫。　兒婚女嫁誰家事。　居士有心從馬駒。</div>
</p></div>
<div class='div-other'><a id='mulu200' />
<p class='h2'>隣月堂求頌</p><p style="margin-left:0em;text-indent:0em;" class="lg-abnormal"><div class='lg-row'>畦衣我是出塵人。　卜築高堂與月隣。　床上金刀香剪桂。</div>
<div class='lg-row'>篋中玉斧冷修輪。　寒癯破夢無嫌病。</div>
<div class='lg-row'>清白傳家不愧貧。　門外潮平舡著棹。　點頭老兔靜分身。</div>
</p></div>
<div class='div-other'><a id='mulu201' />
<p class='h2'>善應不觸</p>
<div class="lg regular" style="margin-left:0em;"><div class='lg-row'>出門雲水任茫茫。　相應相醻許當行。一切時無第二念。</div>
<div class='lg-row'>雪峯於此謝靈光。</div>
</div></div>
<div class='div-other'><a id='mulu202' />
<p class='h2'>大功不宰</p>
<div class="lg regular" style="margin-left:0em;"><div class='lg-row'>吾家消息默中看。　看處虛明霽月寒。　一色是功須轉却。</div>
<div class='lg-row'>石霜端要髑髏乾。</div>
</div></div>
<div class='div-other'><a id='mulu203' />
<p class='h2'>寄石湫童知縣</p><p style="margin-left:0em;text-indent:0em;" class="lg-abnormal"><div class='lg-row'>溪頭茆屋遠追陶。　斗米而今懶折腰。　漢水丈人甘抱甕。</div>
<div class='lg-row'>箕山居士厭鳴瓢。　心秋霽月夜相照。</div>
<div class='lg-row'>鬢雪溫風吹不消。　身世曲肱分付夢。　遽隨蝴蝶到華條。</div>
</p></div>
<div class='div-other'><a id='mulu204' />
<p class='h2'>上元後二日過謙師庵</p><p style="margin-left:0em;text-indent:0em;" class="lg-abnormal"><div class='lg-row'>橫溪一徑兩山分。　深翠籠蔥竹日昏。　流水漱氷寒有骨。</div>
<div class='lg-row'>閒雲<span class='corr'>斂</span>霽雪無根。　應容野毳來投飯。</div>
<div class='lg-row'>不管春眠往扣門。　窓<span class='corr'>几</span>薰爐搖篆字。　龜床塵語對清溫。</div>
</p></div>
<div class='div-other'><a id='mulu205' />
<p class='h2'>應禪人開田求頌</p><p style="margin-left:0em;text-indent:0em;" class="lg-abnormal"><div class='lg-row'>飄飄捉杖出煙蘿。　行丐身心遽許多。　針鼻細中投玉線。</div>
<div class='lg-row'>機頭密處度金梭。　應緣片片雲成雨。</div>
<div class='lg-row'>分照團團月在波。　底意周旋便回首。　舊巢寒臥雪林柯。</div>
</p></div>
<div class='div-other'><a id='mulu206' />
<p class='h2'>恭鑑二禪人幹浴鑊求頌</p><p style="margin-left:0em;text-indent:0em;" class="lg-abnormal"><div class='lg-row'>大冶鎔金入範看。　不嫌口闊肚皮寬。　得來妙觸通身眼。</div>
<div class='lg-row'>淨放光明赤肉團。　衲子落成俱受賜。</div>
<div class='lg-row'>檀那相助許投干。　底心試問楞嚴友。　道契圓通只箇般。</div>
</p><p style="margin-left:0em;text-indent:0em;" class="lg-abnormal"><div class='lg-row'>範金為鑊沸蘭津。　分付楞嚴會上賓。　妙觸宣明渠具眼。</div>
<div class='lg-row'>纖塵不受我通身。　投諧冷暖渾忘水。</div>
<div class='lg-row'>迎合溫和似得春。　爐鞴相催成底器。　量吞雲夢可斯人。</div>
</p></div>
<div class='div-other'><a id='mulu207' />
<p class='h2'>航海之寶陀訪真歇師兄</p><p style="margin-left:0em;text-indent:0em;" class="lg-abnormal"><div class='lg-row'>至人親見古觀音。　化迹今居海上岑。　煙機外分青嶂骨。</div>
<div class='lg-row'>水天中見白雲心。　潮痕擁岸棱棱雪。</div>
<div class='lg-row'>月魄浮波爛爛金。　根境一如能所斷。　圓通游踐法門深。</div>
</p><p style="margin-left:0em;text-indent:0em;" class="lg-abnormal"><div class='lg-row'>得得來尋真歇兄。　孤舟揚檝順潮行。　重聯斷雁雲中字。</div>
<div class='lg-row'>遠赴閒鷗沙上盟。　新味清油燷紫菜。</div>
<div class='lg-row'>古方淳蜜漬黃菁。　海山只箇供盤筯。　一段家風不世情。</div>
</p></div>
<div class='div-other'><a id='mulu208' />
<p class='h2'>與昌國善友</p><p style="margin-left:0em;text-indent:0em;" class="lg-abnormal"><div class='lg-row'>駕潮舟濇岸頭沙。　得與巖僧欵語些。　夢付莊周窓外蝶。</div>
<div class='lg-row'>疑醒樂廣酒中蛇。　夜堂莫怪雲慳月。</div>
<div class='lg-row'>春嶠將知雨促華。　想像舊山歸去路。　照門新錦眼迷家。</div>
</p></div>
<div class='div-other'><a id='mulu209' />
<p class='h2'>化上人持鉢乞頌</p><p style="margin-left:0em;text-indent:0em;" class="lg-abnormal"><div class='lg-row'>化事而今盡付君。　歸來還我驗兒孫。　諸塵正受盛於鉢。</div>
<div class='lg-row'>一句含胡覆却盆。　別處見人知雪嶺。</div>
<div class='lg-row'>自家喫飯識雲門。　底心肯負檀那力。　開發真機報施恩。</div>
</p></div>
<div class='div-other'><a id='mulu210' />
<p class='h2'>端禪人開田乞頌</p><p style="margin-left:0em;text-indent:0em;" class="lg-abnormal"><div class='lg-row'>衲僧田地有來端。　底意相携出問檀。　春塢耕開雲錦曉。</div>
<div class='lg-row'>月津劃破練光寒。　飽期束肚三條篾。</div>
<div class='lg-row'>功就移身百尺竿。　恰恰相投看規矩。　谷聲鑑像一般般。</div>
</p></div>
<div class='div-other'><a id='mulu211' />
<p class='h2'>珊知浴求頌</p><p style="margin-left:0em;text-indent:0em;" class="lg-abnormal"><div class='lg-row'>妙觸宣明不洗塵。　楞嚴會上悟心人。　潛鱗窟宅半篙水。</div>
<div class='lg-row'>枯木形骸一杓春。　涓滴量同法界性。</div>
<div class='lg-row'>髮毛垢淨虛空身。　南園應問聊彈指。　用處綿綿谷有神。</div>
</p></div>
<div class='div-other'><a id='mulu212' />
<p class='h2'>傳上人丐鹽求頌</p><p style="margin-left:0em;text-indent:0em;" class="lg-abnormal"><div class='lg-row'>瀕海人居不事田。　生涯清白是家傳。　雷鳴山麓潮橫雪。</div>
<div class='lg-row'>津出泥沙鹵泛蓮。　氷玉色承殺煉力。</div>
<div class='lg-row'>蕨薇滋藉合。和緣。　舌頭妙有圓通眼。　坐斷叢林五味禪。</div>
</p></div>
<div class='div-other'><a id='mulu213' />
<p class='h2'>崇上人求默庵頌</p><p style="margin-left:0em;text-indent:0em;" class="lg-abnormal"><div class='lg-row'>默默中居底是庵。　白槌上首乃同參。　深明鐵磨莫顛倒。</div>
<div class='lg-row'>真見末山非女男。　坐裏水天能湛湛。</div>
<div class='lg-row'>門前華雨任毿毿。　一言妙證超名相。　不惜眉毛笑翠巖。</div>
</p></div>
<div class='div-other'><a id='mulu214' />
<p class='h2'>雪晴寄劉殿撰</p><p style="margin-left:0em;text-indent:0em;" class="lg-abnormal"><div class='lg-row'>羊氈半幅一羗床。　寒淡家風肖老龐。　容易著身藏北斗。</div>
<div class='lg-row'>等閑開口吸西江。　龕燈梵夾香搖几。</div>
<div class='lg-row'>茆屋禪蒲雪照窓。　方外友于思對塵。　隱人胸次作舂撞。</div>
</p></div>
<div class='div-other'><a id='mulu215' />
<p class='h2'>餘姚胡氏繡觀音求頌</p><p style="margin-left:0em;text-indent:0em;" class="lg-abnormal"><div class='lg-row'>線蹊密密度金針。　一一針針觀世音。　妙淨莊嚴成相好。</div>
<div class='lg-row'>光明感應發身心。　江橫練色月浮水。</div>
<div class='lg-row'>雨灌華枝春在林。　聞見可中超有路。　普門處處許相尋。</div>
</p></div>
<div class='div-other'><a id='mulu216' />
<p class='h2'>丹霞忌日</p>
<div class="lg regular" style="margin-left:0em;"><div class='lg-row'>明月清風霽景涼。　華鯨噴雪水茫茫。　靈然一點誰人委。</div>
<div class='lg-row'>懷抱千年作夜光。</div>
</div></div>
<div class='div-other'><a id='mulu217' />
<p class='h2'>鑑維那求月堂頌</p><p style="margin-left:0em;text-indent:0em;" class="lg-abnormal"><div class='lg-row'>桂轂誰將玉斧修。　風簾收卷許相留。　虛明窓戶不知夜。</div>
<div class='lg-row'>清白身心長濯秋。　鶴夢巢寒松挂壁。</div>
<div class='lg-row'>魚驚波動水浮鉤。　胡床瘦坐搖香篆。　淨照壺中一默游。</div>
</p></div>
<div class='div-other'><a id='mulu218' />
<p class='h2'>一禪人出丐求頌</p><p style="margin-left:0em;text-indent:0em;" class="lg-abnormal"><div class='lg-row'>一霎山前春雨乾。　叢林氣韻洗衰寒。　水明玉免隨征棹。</div>
<div class='lg-row'>線重金鱗上釣竿。　午鉢莫嫌分飯甑。</div>
<div class='lg-row'>千僧無念集蒲團。　化機妙應頭頭准。　手眼通身不著謾。</div>
</p></div>
<div class='div-other'><a id='mulu219' />
<p class='h2'>過則上人庵</p><p style="margin-left:0em;text-indent:0em;" class="lg-abnormal"><div class='lg-row'>歸來蘿蔦挂煙蓑。　釣月耕雲倦也那。　山上山下吞佛語。</div>
<div class='lg-row'>溪東溪西牧牛歌。　廿年樹耳亡疑著。</div>
<div class='lg-row'>一箇拳頭得用麼。　做盡平生閑伎倆。　赤鱗無奈甕虀何。</div>
</p></div>
<div class='div-other'><a id='mulu220' />
<p class='h2'>泉州王道友捨簟乞頌</p>
<div class="lg regular" style="margin-left:0em;"><div class='lg-row'>秋入眠床水一方。　江湖風月坐來涼。　浮浮爽氣仙游去。</div>
<div class='lg-row'>身在蒼煙白鳥行。</div>
</div></div>
<div class='div-other'><a id='mulu221' />
<p class='h2'>真戒大師求頌</p>
<div class="lg regular" style="margin-left:0em;"><div class='lg-row'>炷香坐羊氈。　默默心住禪。　仙桂萌兔窟。　神珠媚龍淵。</div>
<div class='lg-row'>湛照自家事。　出隨群動緣。　應機分手眼。　不翅有千千。</div>
</div></div>
<div class='div-other'><a id='mulu222' />
<p class='h2'>謝通講師五偈并引</p><p style="margin-left:1em">前年過我得少欵。甚慰平日也。別後得書并頌。以忙迫乞食不暇答。秋來氣清惠然見訪。同丘壑般游。得不作字招隱。良愧後時。</p>
<p style="margin-left:0em;text-indent:0em;" class="lg-abnormal"><div class='lg-row'>得得客來窺大方。　松間目擊揖歸堂。　秋橫兩眼瞳人碧。</div>
<div class='lg-row'>雲擁三衣梔子香。　奪席胸襟君隗礧。</div>
<div class='lg-row'>愕隣鬚髮我滄浪。　竹床相對夜深語。　河漢濯磨星斗光。</div>
</p><p style="margin-left:0em;text-indent:0em;" class="lg-abnormal"><div class='lg-row'>五月人間膏火煎。　清風塵對有夤緣。　點頭頑石能明證。</div>
<div class='lg-row'>借口虛空解講玄。　隨類佛身分百億。</div>
<div class='lg-row'>出塵紅卷等三千。　未閑相約蒲禪穩。　作別又趨華雨筵。</div>
</p><p style="margin-left:0em;text-indent:0em;" class="lg-abnormal"><div class='lg-row'>慰心佛氏未蕭條。　卓卓緇林有俊髦。　知見香熏舌本利。</div>
<div class='lg-row'>名言垢淨眼稜高。　錦雲脚踏冷修月。</div>
<div class='lg-row'>仙嶠牽頹閒釣鼇。　良遂肯從麻谷後。　聲光矯矯壯吾曹。</div>
</p><p style="margin-left:0em;text-indent:0em;" class="lg-abnormal"><div class='lg-row'>一昨書來約見過。　遲留行李未成那。　梨黃棗赤秋如許。</div>
<div class='lg-row'>髮白眉龐老奈何。　相伴採薇雲膩襪。</div>
<div class='lg-row'>不嫌伐木雨濡蓑。　對床默默香搖篆。　霽月夜窓懸女蘿。</div>
</p><p style="margin-left:0em;text-indent:0em;" class="lg-abnormal"><div class='lg-row'>乞食因循答教遲。　想能心照未相疑。　三年約友共連璧。</div>
<div class='lg-row'>千里同風那隔絲。　鞭箏嫰黃出泥土。</div>
<div class='lg-row'>槿華寒紫裹藩籬。　雨驅暑去晚明霽。　來雁門頭字脚垂。</div>
</p></div>
<div class='div-other'><a id='mulu223' />
<p class='h2'>鄭通判母氏贊并引</p><p style="margin-left:1em">鄭禹功博士母氏。蔬食五十年。於動靜四儀。專念佛三昧。愈老愈勤。夙夜匪懈。行年七十有二。於八月八日鷄鳴之初。安坐而逝。博士書具。告我以是事。然人之老縻。形繭臨蛻。得自在無畏者。斯正念之力也。以無情垢之翳心。惡習之兆境。圓湛長存。虛靈獨照。夢幻之迹。廓然泯矣。故地水崩流。火風散滅。順履于如如也。底事可嘉。因說偈為之贊。</p>
<p style="margin-left:0em;text-indent:0em;" class="lg-abnormal"><div class='lg-row'>法喜為食。　慈悲為舍。　信佛是歸。　視身如借。　住正念以唯勤。</div>
<div class='lg-row'>趣外塵而無暇。　機閑萬象光中。</div>
<div class='lg-row'>眼活髑髏眉下。　彼亡也夢蝶露蟬。　自得也雲犀香麝。</div>
<div class='lg-row'>神游真淨兮天水同秋。　心印妙明兮風月破夜。</div>
</p></div>
<div class='div-other'><a id='mulu224' />
<p class='h2'>機禪人發心丐田</p><p style="margin-left:0em;text-indent:0em;" class="lg-abnormal"><div class='lg-row'>歷歷機梭看轉旋。　衲僧手眼有千千。　將知白雪上方飯。</div>
<div class='lg-row'>出自黃雲負郭田。　溉灌流金溪口月。</div>
<div class='lg-row'>耕犁卷幕隴頭煙。　和泥合水誰家事。　參飽元無分外禪。</div>
</p></div>
<div class='div-other'><a id='mulu225' />
<p class='h2'>虛禪人發心丐田</p><p style="margin-left:0em;text-indent:0em;" class="lg-abnormal"><div class='lg-row'>虛廓襟懷作丐游。　機緣處處定相投。　開田大義聊舒手。</div>
<div class='lg-row'>得意忘言暗點頭。　白牯耕回山月曉。</div>
<div class='lg-row'>金刀剪斷野雲秋。　長連趺坐通身飯。　一飽分明百不憂。</div>
</p></div>
<div class='div-other'><a id='mulu226' />
<p class='h2'>早發寧海。壽寧道中過奉化</p><p style="margin-left:0em;text-indent:0em;" class="lg-abnormal"><div class='lg-row'>曉徑風香雨陣紅。　鑿崖棱石上梯空。　勸歸鳥語春過半。</div>
<div class='lg-row'>投飯人家日正中。　山怪翠寒台對偶。</div>
<div class='lg-row'>溪能柔碧剡相通。　楊華便是浮萍草。　蹤迹又隨流水東。</div>
</p></div>
<div class='div-other'><a id='mulu227' />
<p class='h2'>宿覆船山阻雨</p><p style="margin-left:0em;text-indent:0em;" class="lg-abnormal"><div class='lg-row'>枝笻同到覆船巔。　暫寄笻枝借榻眠。　山水鉤簾知屬我。</div>
<div class='lg-row'>煙霞膩枕夢遊仙。　覺來笋窟投蔬筯。</div>
<div class='lg-row'>閒把華房入線編。　想像玲瓏巖下雨。　春寒猶可臥羊氈。</div>
</p></div>
<div class='div-other'><a id='mulu228' />
<p class='h2'>行通善友求頌</p><p style="margin-left:0em;text-indent:0em;" class="lg-abnormal"><div class='lg-row'>明白家風月洗霜。　道人寒夜坐繩床。　安身誰効兔三窟。</div>
<div class='lg-row'>返照自如龜六藏。　疑若蛇弓蟠酒醆。</div>
<div class='lg-row'>妙同蜂蜜得華房。　默游宛轉臻元極。　虛廓無涯步大方。</div>
</p></div>
<div class='div-other'><a id='mulu229' />
<p class='h2'>姚道人乞頌</p><p style="margin-left:0em;text-indent:0em;" class="lg-abnormal"><div class='lg-row'>慈悲方便事。　觸處有工夫。　應變隨聲色。　團團盤走珠。</div>
</p></div>
<div class='div-other'><a id='mulu230' />
<p class='h2'>戚澤民從新正日供三僧求頌</p><p style="margin-left:0em;text-indent:0em;" class="lg-abnormal"><div class='lg-row'>君家炊飯辨蔬薇。　日供畦衣三阿師。　海上浮柸登岸後。</div>
<div class='lg-row'>雲間飛錫過門時。　伊蒲塞作新香氣。</div>
<div class='lg-row'>賓度盧迎老白眉。　施受等心相稱可。　月隨流水下春池。</div>
</p></div>
<div class='div-other'><a id='mulu231' />
<p class='h2'>時禪人出丐求頌</p><p style="margin-left:0em;text-indent:0em;" class="lg-abnormal"><div class='lg-row'>老能碓下米無舂。　一出相煩作變通。　陣陣香風看稻熟。</div>
<div class='lg-row'>番番時雨見年豐。　手携拍板傅大士。</div>
<div class='lg-row'>杖挂剪刀梁誌公。　妙應群機真絕待。　秋清河淡月行空。</div>
</p></div>
<div class='div-other'><a id='mulu232' />
<p class='h2'>仙上人出丐求頌</p><p style="margin-left:0em;text-indent:0em;" class="lg-abnormal"><div class='lg-row'>綴鉢持來勇入鄽。　家家行結勝因緣。　三千界重慈悲佛。</div>
<div class='lg-row'>五百生稱忍辱仙。　芳濯叢林春冉冉。</div>
<div class='lg-row'>明隨流水月娟娟。　飽參事與千僧供。　洗足蒲團枯木禪。</div>
</p></div>
<div class='div-other'><a id='mulu233' />
<p class='h2'>普淵行者請頌</p><p style="margin-left:0em;text-indent:0em;" class="lg-abnormal"><div class='lg-row'>脫盡塵機真出家。　平持心地是生涯。　法堂剗草墮僧數。</div>
<div class='lg-row'>舂屋傳衣聯祖華。　想變石頭山下虎。</div>
<div class='lg-row'>悟空弓影酒中蛇。　寒枯只麼清修去。　佛種從今却較些。</div>
</p></div>
<div class='div-other'><a id='mulu234' />
<p class='h2'>妙慧上人求頌</p><p style="margin-left:0em;text-indent:0em;" class="lg-abnormal"><div class='lg-row'>妙中有慧獨醒醒。　歷歷機前自照靈。　老兔夢寒眠淨魄。</div>
<div class='lg-row'>真犀心醉得通星。　道游剎剎參諸佛。</div>
<div class='lg-row'>智破塵塵出大經。　頑石點頭揮麈尾。　坐間華雨一番馨。</div>
</p></div>
<div class='div-other'><a id='mulu235' />
<p class='h2'>宗禪人出匃求頌</p><p style="margin-left:0em;text-indent:0em;" class="lg-abnormal"><div class='lg-row'>萬指生涯一鉢歸。　叢林宗尚默無機。　道耕自信我寒槁。</div>
<div class='lg-row'>妙用相煩君發揮。　薜荔藩籬秋蔓衍。</div>
<div class='lg-row'>女蘿窓戶月依俙。　時時處處通消息。　物象都盧入範圍。</div>
</p></div>
<div class='div-other'><a id='mulu236' />
<p class='h2'>小師慧果馳書取雪峯真歇和尚</p>
<div class="lg regular" style="margin-left:0em;"><div class='lg-row'>鳥窠閑口聊吹布。　雪老低頭却入庵。　生死同條末後句。</div>
<div class='lg-row'>也應千里問同參。</div>
</div></div>
<div class='div-other'><a id='mulu237' />
<p class='h2'>解兄之雪峯禮本師</p><p style="margin-left:0em;text-indent:0em;" class="lg-abnormal"><div class='lg-row'>南山去見雪峯師。　古㵎寒泉瞪目時。　徹底無痕才識己。</div>
<div class='lg-row'>轉身有路復名誰。　子歸父處那求顧。</div>
<div class='lg-row'>雲向山來不待吹。　西舍機鳴聊織錦。　梭臍陰陰細飛絲。</div>
</p></div>
<div class='div-other'><a id='mulu238' />
<p class='h2'>與辨庵主</p><p style="margin-left:0em;text-indent:0em;" class="lg-abnormal"><div class='lg-row'>夾山鉤上得芳鱗。　不作當年棒喝嗔。　直向劫前分手眼。</div>
<div class='lg-row'>端能化外撥機輪。　是須眉底有筋漢。</div>
<div class='lg-row'>方契寰中無舌人。　徹照自宗知細密。　任從天下樂忻忻。</div>
</p></div>
<div class='div-other'><a id='mulu239' />
<p class='h2'>甲寅春之海山。雨後訪王淵明知縣</p><p style="margin-left:0em;text-indent:0em;" class="lg-abnormal"><div class='lg-row'>誰問春泥沒履牙。　蘿門窈窕綠差斜。　幽芳松菊淵明徑。</div>
<div class='lg-row'>深秀溪山摩詰家。　默照佛燈寒不掉。</div>
<div class='lg-row'>對緣心鑑淨無瑕。　仍聞懶甚融居士。　庭鳥幾番狼藉華。</div>
</p></div>
<div class='div-other'><a id='mulu240' />
<p class='h2'>禪人發心幹鐘乞頌</p>
<div class="lg regular" style="margin-left:0em;"><div class='lg-row'>木落空山霜。　夜樓時一撞。　隨風度林嶺。　喚月到蘿窓。</div>
<div class='lg-row'>響應虛傳谷。　聲飛不礙江。　夢回天意曉。　蝴蝶失雙雙。</div>
</div></div>
<div class='div-other'><a id='mulu241' />
<p class='h2'>保福傳化士乞頌</p><p style="margin-left:0em;text-indent:0em;" class="lg-abnormal"><div class='lg-row'>梅福仙游井汲枯。　而今雲水穩禪蒲。　青原門下藏麟角。</div>
<div class='lg-row'>黃蘗床頭捋虎鬚。　學子柏庭寒立雪。</div>
<div class='lg-row'>檀家飯甑軟炊珠。　乞歸將意叢林煖。　松食荷衣良槁癯。</div>
</p></div>
<div class='div-other'><a id='mulu242' />
<p class='h2'>儞上人幹造延壽院乞頌</p><p style="margin-left:0em;text-indent:0em;" class="lg-abnormal"><div class='lg-row'>叢林百丈有清規。　特設堂安老病師。　隱几虛心還自照。</div>
<div class='lg-row'>炷香孤坐絕他思。　妙窮正念空三世。</div>
<div class='lg-row'>淨洗餘昏月一墀。　底意欲從何處問。　毘耶居士飽相知。</div>
</p></div>
<div class='div-other'><a id='mulu243' />
<p class='h2'>訪黃給事承。往寶陀禮普門大士留偈</p><p style="margin-left:0em;text-indent:0em;" class="lg-abnormal"><div class='lg-row'>泛舟誰畏海門津。　丈室來尋彼上人。　<span class='corr'>塵</span>語欲求青眼舊。</div>
<div class='lg-row'>友心未爽白頭新。　黃家羊臥藩籬晚。</div>
<div class='lg-row'>梅氏仙游島嶼春。　餬餅饅頭看手段。　觀音妙智在塵塵。</div>
</p></div>
<div class='div-other'><a id='mulu244' />
<p class='h2'>廓禪人幹田求頌</p><p style="margin-left:0em;text-indent:0em;" class="lg-abnormal"><div class='lg-row'>廓虛田地絕蓁荊。　望斷玉壺氷鑑平。　素色依稀雲擁耒。</div>
<div class='lg-row'>練光片段月分耕。　意為衲子延笻履。</div>
<div class='lg-row'>力匃檀那助飯羹。　將見金牛笑相喚。　叢林氣像不多爭。</div>
</p></div>
<div class='div-other'><a id='mulu245' />
<p class='h2'>送修街坊出匃</p><p style="margin-left:0em;text-indent:0em;" class="lg-abnormal"><div class='lg-row'>海上鼇峯裹綺霞。　梅仙朋舊有生涯。　清眠夢落三山月。</div>
<div class='lg-row'>和氣吹成一縣華。　去駕風舟尋長者。</div>
<div class='lg-row'>來分甑飯入吾家。　待君歸掃餘疑膜。　盃影垂弓不是蛇。</div>
</p></div>
<div class='div-other'><a id='mulu246' />
<p class='h2'>退天童上太守吳學士</p><p style="margin-left:0em;text-indent:0em;" class="lg-abnormal"><div class='lg-row'>三椽五合不求餘。　<span class='corr'>汩汩</span>營營笑拙疎。　妄立是非徒喻馬。</div>
<div class='lg-row'>樂同彼此解觀魚。　洗霜骨出山宜瘦。</div>
<div class='lg-row'>答響神藏谷應虛。　莫涴人間名字垢。　身雲心月本如如。</div>
</p></div>
<div class='div-other'><a id='mulu247' />
<p class='h2'>衛進可寺丞。臘月二十九日。招我以蔬飯。從容勝集其居之西一堂。榜曰六湛。意六處休復同一湛然。且求語因作偈云</p><p style="margin-left:0em;text-indent:0em;" class="lg-abnormal"><div class='lg-row'>風瀾未作見靈源。　六處亡功體湛存。　諸法性空方得座。</div>
<div class='lg-row'>一彈指響頓開門。　寒梅籬落春能早。</div>
<div class='lg-row'>野雪櫺窓夜不昏。　萬像森羅心印印。　根塵超豁妙無痕。</div>
</p></div>
<div class='div-other'><a id='mulu248' />
<p class='h2'>因雪示隨行禪者</p><p style="margin-left:0em;text-indent:0em;" class="lg-abnormal"><div class='lg-row'>家家種玉滿區區。　誰裹煙蓑細步趣。　千里同風休綴綴。</div>
<div class='lg-row'>十方一色尚拘拘。　夢醒光彩兩頭斷。</div>
<div class='lg-row'>坐穩身心三際無。　清白傳家衲僧事。　其間轉處看工夫。</div>
</p></div>
<div class='div-other'><a id='mulu249' />
<p class='h2'>符十五郎求頌</p>
<div class="lg regular" style="margin-left:0em;"><div class='lg-row'>塵勞排遣廊而明。　靈照心空合未萌。　妙盡源窮成本得。</div>
<div class='lg-row'>從來等佛與眾生。</div>
</div>
<div class="lg regular" style="margin-left:0em;"><div class='lg-row'>圓虛裏許得真游。　離水犀通一點秋。　機應無私登鳥道。</div>
<div class='lg-row'>妙同明月靜隨流。</div>
</div></div>
<div class='div-other'><a id='mulu250' />
<p class='h2'>歲開八日謁西溪真悟講師</p><p style="margin-left:0em;text-indent:0em;" class="lg-abnormal"><div class='lg-row'>雨華几席自清馨。　茗盌初收篆縷青。　柔弄柳條風剪剪。</div>
<div class='lg-row'>冷濡梅蘂雪星星。　不嫌黃卷閑遮眼。</div>
<div class='lg-row'>有意微塵破出經。　思大氣吞三世佛。　兒孫未到敗門庭。</div>
</p></div>
<div class='div-other'><a id='mulu251' />
<p class='h2'>雲上人持鉢乞頌</p><p style="margin-left:0em;text-indent:0em;" class="lg-abnormal"><div class='lg-row'>雲水千僧共默耕。　煩君乞食出山行。　蕨薇夜雨萌寒麓。</div>
<div class='lg-row'>桃李春風織錦城。　空谷一呼同響應。</div>
<div class='lg-row'>圓珠眾色合光明。　上方此去分香飯。　為我先須見淨名。</div>
</p></div>
<div class='div-other'><a id='mulu252' />
<p class='h2'>方上人持鉢乞頌</p><p style="margin-left:0em;text-indent:0em;" class="lg-abnormal"><div class='lg-row'>卷衣破曉下連城。　意欲分炊往上方。　僧鉢飯歸三篾飽。</div>
<div class='lg-row'>蜂房蜜合百華香。　柳絲鶯友調唇滑。</div>
<div class='lg-row'>雲錦人家照眼光。　應變縱橫看伎倆。　隨身干木慣逢場。</div>
</p></div>
<div class='div-other'><a id='mulu253' />
<p class='h2'>與李居士</p><p style="margin-left:0em;text-indent:0em;" class="lg-abnormal"><div class='lg-row'>枯禪胸底洗餘紛。　一點虛明湛若存。　剎剎塵塵成淨土。</div>
<div class='lg-row'>華華葉葉發靈根。　無心頗肖雲為潤。</div>
<div class='lg-row'>有照渾如月破昏。　舒卷縱橫俱在我。　箇人真得總持門。</div>
</p></div>
<div class='div-other'><a id='mulu254' />
<p class='h2'>森禪人持鉢求頌</p><p style="margin-left:0em;text-indent:0em;" class="lg-abnormal"><div class='lg-row'>森羅萬象本同根。　箇事虛通有化門。　歷歷當機元不爽。</div>
<div class='lg-row'>頭頭大用了無痕。　妙明田地傳家祖。</div>
<div class='lg-row'>參飽叢林委子孫。　緣就歸來牆面坐。　秋空連水月黃昏。</div>
</p></div>
<div class='div-other'><a id='mulu255' />
<p class='h2'>立春後五日次本上人韻</p><p style="margin-left:0em;text-indent:0em;" class="lg-abnormal"><div class='lg-row'>雪繞樓欄同楚些。　梅將青子柳柔柯。　山林臭味入新語。</div>
<div class='lg-row'>風月膺胸遵古科。　夢付曲肱春困甚。</div>
<div class='lg-row'>乞如胼胟老間何。　雨師雷伯情多妬。　收拾陶家壁上梭。</div>
</p></div>
<div class='div-other'><a id='mulu256' />
<p class='h2'>良禪人幹田求頌</p><p style="margin-left:0em;text-indent:0em;" class="lg-abnormal"><div class='lg-row'>良田一片望無涯。　曠古相傳佛祖家。　四至町畦誰作伴。</div>
<div class='lg-row'>中心樹子自開華。　示人鎌樣秋雲卷。</div>
<div class='lg-row'>催牯鞭聲春日斜。　收拾歸來付耕事。　衲僧氣味較些些。</div>
</p></div>
<div class='div-other'><a id='mulu257' />
<p class='h2'>古上人出丐求頌</p>
<div class="lg regular" style="margin-left:0em;"><div class='lg-row'>化門到處大千身。　古鑑無塵谷有神。　方信相隨混不得。</div>
<div class='lg-row'>堂堂獨露是何人。</div>
</div></div>
<div class='div-other'><a id='mulu258' />
<p class='h2'>江郎中求頌</p>
<div class="lg regular" style="margin-left:0em;"><div class='lg-row'>淨治心地廓無垠。　一段光明破夙昏。　撥轉機輪分化事。</div>
<div class='lg-row'>百千三昧見門門。</div>
</div></div>
<div class='div-other'><a id='mulu259' />
<p class='h2'>雨晴偶作示禪者</p><p style="margin-left:0em;text-indent:0em;" class="lg-abnormal"><div class='lg-row'>快雨快晴寒食近。　崢嶸芳事趁佳辰。　弄風柳絮疑成雪。</div>
<div class='lg-row'>滿地榆錢買得春。　雷吐英英茶爪露。</div>
<div class='lg-row'>暖班茁茁蕨拳伸。　桃華眼鬧隨蝴蝶。　誰似靈雲識故人。</div>
</p></div>
<div class='div-other'><a id='mulu260' />
<p class='h2'>來上人幹延壽院乞頌</p><p style="margin-left:0em;text-indent:0em;" class="lg-abnormal"><div class='lg-row'>披蓁卜築古林阿。　百丈心於老病多。　照徹有無方得我。</div>
<div class='lg-row'>緣分生滅不干他。　谷雲冷抱松根石。</div>
<div class='lg-row'>山月明懸屋角蘿。　若子殷勤圓此話。　毘耶城裏問維摩。</div>
</p></div>
<div class='div-other'><a id='mulu261' />
<p class='h2'>道禪人發心幹田乞頌</p><p style="margin-left:0em;text-indent:0em;" class="lg-abnormal"><div class='lg-row'>道人欲乞一囊錢。　為我成褫負郭田。　淺水駕牛披曉月。</div>
<div class='lg-row'>深雲下耒破春煙。　力耕妙用吾家事。</div>
<div class='lg-row'>坐照真機自己禪。　寄語檀那好相助。　年年長得飯僧緣。</div>
</p></div>
<div class='div-other'><a id='mulu262' />
<p class='h2'>以何學士韻示像侍者</p><p style="margin-left:0em;text-indent:0em;" class="lg-abnormal"><div class='lg-row'>茂養高標松抱苓。　歲寒姿傲雪霜丁。　蕭騷風度山林韻。</div>
<div class='lg-row'>偃蹇氣鍾丘壑形。　霽月霽雲胸次淡。</div>
<div class='lg-row'>秋山秋水眼棱青。　磨<span class='corr'>塼</span>誰問馬師語。　妙發枯龜一灼靈。</div>
</p></div>
<div class='div-other'><a id='mulu263' />
<p class='h2'>夢齊求頌</p>
<div class="lg regular" style="margin-left:0em;"><div class='lg-row'>香風華雨政紛紛。　春困何妨聊曲肱。　三世佛相傳寐語。</div>
<div class='lg-row'>覺來無我壞兒孫。</div>
</div></div>
<div class='div-other'><a id='mulu264' />
<p class='h2'>觀知殿化殿堂燈油求頌</p><p style="margin-left:0em;text-indent:0em;" class="lg-abnormal"><div class='lg-row'>廣堂清白照蒲團。　相續真燈未許殘。　寂默無聲閑口醭。</div>
<div class='lg-row'>光明不掉寸心寒。　蓮開似對秋波淺。</div>
<div class='lg-row'>夢覺渾疑曉漏乾。　十法界身流影事。　自他交徹鏡中看。</div>
</p></div>
<div class='div-other'><a id='mulu265' />
<p class='h2'>海上人知浴求頌</p><p style="margin-left:0em;text-indent:0em;" class="lg-abnormal"><div class='lg-row'>溫溫氣象半篙津。　匏杓調和冷煖勻。　直得通身渾是水。</div>
<div class='lg-row'>端知赤肉了無塵。　風埃面目揩磨淨。</div>
<div class='lg-row'>丘壑形骸洗濯春。　妙觸宣明佛子住。　首楞嚴會有斯人。</div>
</p></div>
<div class='div-other'><a id='mulu266' />
<p class='h2'>時司理求頌</p>
<div class="lg regular" style="margin-left:0em;"><div class='lg-row'>淨磨心鑑絕游塵。　本際靈明自照神。　箇裏機回圓歷歷。</div>
<div class='lg-row'>化分百億大千身。</div>
</div></div>
<div class='div-other'><a id='mulu267' />
<p class='h2'>行月大師求頌</p><p style="margin-left:0em;text-indent:0em;" class="lg-abnormal"><div class='lg-row'>霽明夜永月行空。　破暗真光默默中。　一點至靈虛且應。</div>
<div class='lg-row'>十方圓鑑照而沖。　床頭爐篆浮寒紫。</div>
<div class='lg-row'>壁上龕燈對冷紅。　箇裏宗乘消息在。　蒲團紙帳舊家風。</div>
</p></div>
<div class='div-other'><a id='mulu268' />
<p class='h2'>齊上人發心知羅漢堂求頌</p><p style="margin-left:0em;text-indent:0em;" class="lg-abnormal"><div class='lg-row'>修結僧緣清淨因。　青油白茗與烏薪。　龐眉五百聖尊者。</div>
<div class='lg-row'>行脚一千吾上人。　雲屋芳姿開菡萏。</div>
<div class='lg-row'>地爐煖氣臥麒麟。　睡魔不至蒲禪穩。　自照光明默默神。</div>
</p></div>
<div class='div-other'><a id='mulu269' />
<p class='h2'>華亭顧道友兒女俱出家求頌</p><p style="margin-left:0em;text-indent:0em;" class="lg-abnormal"><div class='lg-row'>兒兒女女著袈裟。　留得閑身且在家。　不作丘坈看覺地。</div>
<div class='lg-row'>當鉏薈蘙種曇華。　深藏北斗端能許。</div>
<div class='lg-row'>吸盡西江始較些。　三界脫然亡影像。　淨名居士好生涯。</div>
</p></div>
<div class='div-other'><a id='mulu270' />
<p class='h2'>送明專使</p><p style="margin-left:0em;text-indent:0em;" class="lg-abnormal"><div class='lg-row'>廓落無依合太虛。　行行何處不逢渠。　功回冷眼雙眉底。</div>
<div class='lg-row'>照盡橫身曠劫初。　大仰默知東寺意。</div>
<div class='lg-row'>玄沙明上雪峯書。　將歸束肚三條篾。　鈯斧相隨到處居。</div>
</p></div>
<div class='div-other'><a id='mulu271' />
<p class='h2'>月禪人出丐求頌</p>
<div class="lg regular" style="margin-left:0em;"><div class='lg-row'>一月在諸水。　動隨來去舟。　分身能恁麼。　到處恰相投。</div>
<div class='lg-row'>湖海墮全璧。　魚龍吞曲鉤。　歸來端可慶。　俱得飽參休。</div>
</div></div>
<div class='div-other'><a id='mulu272' />
<p class='h2'>應禪人出丐求頌</p><p style="margin-left:0em;text-indent:0em;" class="lg-abnormal"><div class='lg-row'>應身隨處見塵塵。　能順因緣不背真。　樹上虎頭呈伎倆。</div>
<div class='lg-row'>毛端師子顯精神。　平生自許得游刃。</div>
<div class='lg-row'>投老難傳知斵輪。　香氣滿城㷌鉢飯。　叢林一洗浩然春。</div>
</p></div>
<div class='div-other'><a id='mulu273' />
<p class='h2'>王觀察求頌</p><p style="margin-left:0em;text-indent:0em;" class="lg-abnormal"><div class='lg-row'>廓虛深淨裏頭看。　一點至靈珠走盤。　默默通身明有眼。</div>
<div class='lg-row'>塵塵分應妙無瘢。　江湖浩浩月隨溜。</div>
<div class='lg-row'>華木欣欣春入端。　變化鯤鵬是時節。　便乘羊角作風摶。</div>
</p></div>
<div class='div-other'><a id='mulu274' />
<p class='h2'>趙學士求頌</p>
<div class="lg regular" style="margin-left:0em;"><div class='lg-row'>身前身後獨靈靈。　一切如來出此經。　歇盡狂心便相見。</div>
<div class='lg-row'>水秋天淨月亭亭。</div>
</div></div>
<div class='div-other'><a id='mulu275' />
<p class='h2'>朱幹辨求頌</p>
<div class="lg regular" style="margin-left:0em;"><div class='lg-row'>磨洗紛塵百念秋。　湛然源底未分流。　其間自照因緣外。</div>
<div class='lg-row'>水淨娟娟浮月鉤。</div>
</div></div>
<div class='div-other'><a id='mulu276' />
<p class='h2'>久上人出丐乞頌</p><p style="margin-left:0em;text-indent:0em;" class="lg-abnormal"><div class='lg-row'>孤禪抖擻起僧氈。　挂鉢寒藤著瘦肩。　破夜無私看霽月。</div>
<div class='lg-row'>開華不染出泥蓮。　底心眾事水雲餓。</div>
<div class='lg-row'>何處人家粥飯緣。　寄語毘耶老居士。　相投莫怪喚春眠。</div>
</p></div>
<div class='div-other'><a id='mulu277' />
<p class='h2'>坐禪箴</p><p style="margin-left:0em;text-indent:0em;" class="lg-abnormal"><div class='lg-row'>佛佛要機祖祖機要。　不觸事而知。　不對緣而照。</div>
<div class='lg-row'>不觸事而知。　其知自微不對緣而照。　其照自妙。</div>
<div class='lg-row'>其知自微。　曾無分別之思。　其照自妙。　曾無毫忽之兆。</div>
<div class='lg-row'>曾無分別之思。　其知無偶而奇。</div>
<div class='lg-row'>曾無毫怱之兆。　其照無取而了。　水清徹底兮。</div>
<div class='lg-row'>魚行遲遲。　空闊莫涯兮。　鳥飛杳杳。</div>
</p></div>
<div class='div-other'><a id='mulu278' />
<p class='h2'>瑞巖山鐘銘并序</p><p>四明瑞巖。山林之勝處也。胸虛豁而吞吐風雲。足舒放而濯磨潮雪。開善蘭若。居其正中。碧甍藻棟櫺檻綺疏。爛爛相照。杖䔧擁衲。扣室投籌。雲水之賓。森二千指。高平范公佺。施巨鐘可受四十斛。以警寤寐。以齊動息。俾四方水雲聞鯨音。而知捿食有處也。姑乞銘于予。銘曰。</p>

<div class="lg regular" style="margin-left:0em;"><div class='lg-row'>巨溟之西有古招提。　來遵鳥道歸陟雲梯。</div>
<div class='lg-row'>叢林取則毳侶投捿。　規矩之振刀尺之齊。</div>
<div class='lg-row'>環十二峯翠色瓏璁。　大廈眾集層樓虛空。</div>
<div class='lg-row'>誰清淨施我高平公。　法窟永器鄧山薦銅。</div>
<div class='lg-row'>虛中堅外宣明破晦。　迎蟾到門送烏下岱。</div>
<div class='lg-row'>杵發有時聲揚無礙。　一念旋聞諸塵自在。</div>
<div class='lg-row'>十方會同一鳴是從。　華蜂羶螘風虎雲龍。</div>
<div class='lg-row'>尊賓成序捿食相容。　楚楚法子恢恢佛宗。</div>
<div class='lg-row'>月低夜闌霜清曉寒。　金壺響斷玉漏津乾。</div>
<div class='lg-row'>夢枕深省禪家正觀。　動隨其後靜得其端。</div>
<div class='lg-row'>希微妙音無方可尋。　寄茲鴻韻導彼幽沈。</div>
<div class='lg-row'>鈜鈜擊耳冷冷洗心。　神應在谷風傳度林。</div>
<div class='lg-row'>隱隱徐徐反聞厥初。　根塵亡偶性覺含虛。</div>
<div class='lg-row'>攬之不足縱之有餘。　真明了了淨智如如。</div>
<div class='lg-row'>觸之而聲轟雷吼鯨。　當處滅盡當處出生。</div>
<div class='lg-row'>化蝶影散債魚業清。　山海固深天地成平。</div>
</div></div>
<div class='div-other'><a id='mulu279' />
<p class='h2'>本際庵銘</p>
<div class="lg regular" style="margin-left:0em;"><div class='lg-row'>平等本際非去來今。　豈墮諸數妙圓一心。</div>
<div class='lg-row'>一心妙圓自照靈然。　超出生滅混融正偏。</div>
<div class='lg-row'>正偏混融可中忘功。　鸞騰玉鑑鶴出銀籠。</div>
<div class='lg-row'>如是住處佛祖同得。　同得之宗淨名一默。</div>
</div></div>
<div class='div-other'><a id='mulu280' />
<p class='h2'>至游庵銘</p><p>長蘆第一座臻兄老禪相從久如。深造道妙姑以所得之奧。柄麈調牧雲來衲子。茲日語予曰。禪家動靜游燕。常在其中。佛束比丘不可肆意。獨居者屋則尖頭。箇所謂庵者是也。我所住處。師可以名之。隨問而應曰。至游。夫道人之至游矣。履虛極守妙明。飲真醇住清白。斷崖放足。空劫轉身。一得妙存。亡絕對待。自然出應無方。谷響水月。塵塵無礙。心心一如。彼我相忘。是非斯泯。方圓大小。歷歷不爽。能如是也。入諸世間。真契游戲三昧。斯可謂至游矣。衲僧之所住處。何必縛屋編茨。孤兀世外。因系以銘曰。</p>

<div class="lg regular" style="margin-left:0em;"><div class='lg-row'>道人至游。　了無方所。　何辨從來。　何求止住。</div>
<div class='lg-row'>去來迹絕。　言詮句滅。　寒水吞空。　垂雲作雪。</div>
<div class='lg-row'>十分明白。　還須轉側。　直下相逢。　箇中誰識。</div>
<div class='lg-row'>識也回頭。　煙冷山秋。　默默自得。　綿綿至游。</div>
<div class='lg-row'>至游綿綿。　後地先天。　虛空體合。　萬像理圓。</div>
<div class='lg-row'>其間游刃。　電掣機鈍。　該括十方。　通同一印。</div>
<div class='lg-row'>一印通同。　十方混融。　鏡影谷響。　水月松風。</div>
<div class='lg-row'>應之自然。　誰正誰偏。　明明絕慮。　恰恰周旋。</div>
<div class='lg-row'>歸復舊家。　黃蘆放華。　夜船隱隱。　桂魄斜斜。</div>
<div class='lg-row'>至游如是。　真實行履。　不墮人天。　何曾雲氷。</div>
<div class='lg-row'>家風寥寥。　無可咬嚼。　枯槁身心。　清涼法藥。</div>
<div class='lg-row'>相期底處。　結庵而住。　量外難窺。　主中之主。</div>
<div class='lg-row'>如是至游。　如是真樂。　傳最上機。　提第一著。</div>
</div></div></div>
<div class='div-other'><a id='mulu281' />
<p class='h1'>明州天童山宏智覺禪師廣錄偈頌箴銘</p>
<div class='div-other'><a id='mulu282' />
<p class='h2'>偈頌</p>
<div class='div-other'><a id='mulu283' />
<p class='h3'>五位</p>
<div class="lg regular" style="margin-left:0em;"><div class='lg-row'>正中偏。　霽碧星河冷浸乾。　半夜木童敲月戶。</div>
<div class='lg-row'>暗中驚破玉人眠。</div>
</div>
<div class="lg regular" style="margin-left:0em;"><div class='lg-row'>偏中正。　海雲依約神山頂。　歸人鬢髮白垂絲。</div>
<div class='lg-row'>羞對秦臺寒照影。</div>
</div>
<div class="lg regular" style="margin-left:0em;"><div class='lg-row'>正中來。　月夜長鯤蛻甲開。　大背摩天振雲羽。</div>
<div class='lg-row'>翔游鳥道類難該。</div>
</div>
<div class="lg regular" style="margin-left:0em;"><div class='lg-row'>兼中至。　覿面不須相忌諱。　風化無傷的意玄。</div>
<div class='lg-row'>光中有路天然異。</div>
</div>
<div class="lg regular" style="margin-left:0em;"><div class='lg-row'>兼中到。　斗柄橫斜天未曉。　鶴夢初醒露氣寒。</div>
<div class='lg-row'>舊巢飛出雲松倒。</div>
</div></div>
<div class='div-other'><a id='mulu284' />
<p class='h3'>五王子誕生</p>
<div class="lg regular" style="margin-left:0em;"><div class='lg-row'>星攢金殿降生時。　稱體宮衣覆雪肌。　功就轉身全合父。</div>
<div class='lg-row'>光中潛撥玉輪移。</div>
</div></div>
<div class='div-other'><a id='mulu285' />
<p class='h3'>朝生</p>
<div class="lg regular" style="margin-left:0em;"><div class='lg-row'>雄心脫略戰文場。　端把煙蓑換龍章。　葵藿奉君知貴味。</div>
<div class='lg-row'>肯懷歸去見嚴光。</div>
</div></div>
<div class='div-other'><a id='mulu286' />
<p class='h3'>未生</p>
<div class="lg regular" style="margin-left:0em;"><div class='lg-row'>甘分清孤守固窮。　衡門寥落正西風。　一鳴便是蒼梧鳳。</div>
<div class='lg-row'>不意飄流鷗鷺中。</div>
</div></div>
<div class='div-other'><a id='mulu287' />
<p class='h3'>化生</p>
<div class="lg regular" style="margin-left:0em;"><div class='lg-row'>絲綸傳得出宸幃。　宣花春城類莫齊。　妙握當途無字印。</div>
<div class='lg-row'>馬蹄終不染塵泥。</div>
</div></div>
<div class='div-other'><a id='mulu288' />
<p class='h3'>內生</p>
<div class="lg regular" style="margin-left:0em;"><div class='lg-row'>妙齡天嗣自重瞳。　尊貴威嚴鎮六宮。　規步從來不出禁。</div>
<div class='lg-row'>閽人祇得頌芳風。</div>
</div></div>
<div class='div-other'><a id='mulu289' />
<p class='h3'>四賓主賓中賓</p>
<div class="lg regular" style="margin-left:0em;"><div class='lg-row'>平生心事結眉頭。　滿面風埃鬢已秋。　大底出門無伎術。</div>
<div class='lg-row'>柰何今日路貧愁。</div>
</div></div>
<div class='div-other'><a id='mulu290' />
<p class='h3'>賓中主</p>
<div class="lg regular" style="margin-left:0em;"><div class='lg-row'>不戀經商利萬金。　晚來古路問家音。　分明得報尊親健。</div>
<div class='lg-row'>爭柰難平喜懼心。</div>
</div></div>
<div class='div-other'><a id='mulu291' />
<p class='h3'>主中賓</p>
<div class="lg regular" style="margin-left:0em;"><div class='lg-row'>御樓吹角六街明。　金馬將軍出禁城。　閫外化權良有準。</div>
<div class='lg-row'>不傷風物致昇平。</div>
</div></div>
<div class='div-other'><a id='mulu292' />
<p class='h3'>主中主</p>
<div class="lg regular" style="margin-left:0em;"><div class='lg-row'>不動金輪萬德全。　宸苔含月未排班。　當頭諱字寰中禁。</div>
<div class='lg-row'>誰敢依俙犯聖顏。</div>
</div></div>
<div class='div-other'><a id='mulu293' />
<p class='h3'>四料簡奪人不奪境</p>
<div class="lg regular" style="margin-left:0em;"><div class='lg-row'>懶問誰持造化權。　門前春事正喧妍。　雨晴花色明如錦。</div>
<div class='lg-row'>風暖鸎聲滑似絃。</div>
</div></div>
<div class='div-other'><a id='mulu294' />
<p class='h3'>奪境不奪人</p>
<div class="lg regular" style="margin-left:0em;"><div class='lg-row'>厭餘客路忽思家。　鬢髮春饒盡雪華。　月底路岐通著脚。</div>
<div class='lg-row'>歸心未穩隔煙霞。</div>
</div></div>
<div class='div-other'><a id='mulu295' />
<p class='h3'>人境兩俱奪</p>
<div class="lg regular" style="margin-left:0em;"><div class='lg-row'>罷奏笙篁夜欲闌。　銀河光浸紫微寒。　星移月暗無消息。</div>
<div class='lg-row'>客散雲樓酒椀乾。</div>
</div></div>
<div class='div-other'><a id='mulu296' />
<p class='h3'>人境俱不奪</p>
<div class="lg regular" style="margin-left:0em;"><div class='lg-row'>十分花事屬歌喉。　笑入芳塵爛漫游。　皇道太平無忌諱。</div>
<div class='lg-row'>縱橫何處不風流。</div>
</div></div>
<div class='div-other'><a id='mulu297' />
<p class='h3'>借功明位</p>
<div class="lg regular" style="margin-left:0em;"><div class='lg-row'>蘋末風休夜正央。　水天虛碧共秋光。　月船不犯東西岸。</div>
<div class='lg-row'>須信篙人用意良。</div>
</div></div>
<div class='div-other'><a id='mulu298' />
<p class='h3'>借位明功</p>
<div class="lg regular" style="margin-left:0em;"><div class='lg-row'>六戶虛通路不迷。　太陽影裡不當機。　縱橫妙展無私化。</div>
<div class='lg-row'>恰恰行從鳥道歸。</div>
</div></div>
<div class='div-other'><a id='mulu299' />
<p class='h3'>借借不借借</p>
<div class="lg regular" style="margin-left:0em;"><div class='lg-row'>識盡甘辛百草頭。　鼻無牽纏得優游。　不知有去成知有。</div>
<div class='lg-row'>始信南泉喚作牛。</div>
</div></div>
<div class='div-other'><a id='mulu300' />
<p class='h3'>全超不借借</p>
<div class="lg regular" style="margin-left:0em;"><div class='lg-row'>霜重風嚴景寂寥。　玉關金鎖手慵敲。　寒松盡夜無虛籟。</div>
<div class='lg-row'>老鶴移棲空月巢。</div>
</div></div>
<div class='div-other'><a id='mulu301' />
<p class='h3'>針線貫通</p><p style="margin-left:0em;text-indent:0em;" class="lg-abnormal"><div class='lg-row'>峩峩青山著秋瘦。　毛髮凋減風骨舊。　白雲乃子久相依。</div>
<div class='lg-row'>清風借力扶出岫。　人間雨足便歸來。</div>
<div class='lg-row'>澹泞寒明同去就。　箇中消息妙不傳。　白雲無心青山壽。</div>
</p></div>
<div class='div-other'><a id='mulu302' />
<p class='h3'>真身</p>
<div class="lg regular" style="margin-left:0em;"><div class='lg-row'>一葉落時天下秋。　不風流處却風流。　木人退步金繩斷。</div>
<div class='lg-row'>直下無機牽鐵牛。</div>
</div></div>
<div class='div-other'><a id='mulu303' />
<p class='h3'>應身</p>
<div class="lg regular" style="margin-left:0em;"><div class='lg-row'>雙六盤中信彩贏。　風行草偃月彎晴。　欄街截巷憨皮袋。</div>
<div class='lg-row'>彌勒何時不下生。</div>
</div></div>
<div class='div-other'><a id='mulu304' />
<p class='h3'>門裡出身</p>
<div class="lg regular" style="margin-left:0em;"><div class='lg-row'>無位真人赤肉團。　大千沙界著毛端。　明明不借他家事。</div>
<div class='lg-row'>用處全功祇箇般。</div>
</div></div>
<div class='div-other'><a id='mulu305' />
<p class='h3'>身裡出門</p>
<div class="lg regular" style="margin-left:0em;"><div class='lg-row'>放曠還來荊棘林。　倒騎牛自醉吟吟。　誰嫌煙雨鬧簑笠。</div>
<div class='lg-row'>祇箇虛空不掛針。</div>
</div></div>
<div class='div-other'><a id='mulu306' />
<p class='h3'>因覽仰山小釋迦語成唱道二首</p><p style="margin-left:0em;text-indent:0em;" class="lg-abnormal"><div class='lg-row'>脫盡諸緣空不空。　杳無邊表喻難同⊙。　須知月蚌腸中物。</div>
<div class='lg-row'>體取雲犀角裡通[○@日]。　建化何妨行鳥道。</div>
<div class='lg-row'>迴途復妙顯家風<img src='../images/T48p0099_01.gif' alt='T48p0099_01.gif' />。　太平游子歸來也。</div>
<div class='lg-row'>雲鬢霜眉內轉功◎。　一念全超曠劫初○。</div>
<div class='lg-row'>玉人端坐白牛車[○@目]。　往來歷盡傍參妙◎。</div>
<div class='lg-row'>回首途中物物渠<img src='../images/T48p0100_01.gif' alt='T48p0100_01.gif' />。</div>
</p></div></div>
<div class='div-other'><a id='mulu307' />
<div class='div-other'><a id='mulu308' />
<p class='h3'>禮三祖智鑑禪師塔</p>
<div class="lg regular" style="margin-left:0em;"><div class='lg-row'>道無揀擇。　水深山嶷。　祖無出沒。　月寒天碧。</div>
<div class='lg-row'>不萌枝上覺華春。　無影樹頭靈鳥宅。　天柱巍峩兮星河瀉清。　石牛哮吼兮洞雲生白。</div>
</div></div>
<div class='div-other'><a id='mulu309' />
<p class='h3'>禮四祖大毉禪師塔</p>
<div class="lg regular" style="margin-left:0em;"><div class='lg-row'>祖道已傳。　黃梅妙齡。　幻泡忽滅。　白淨無形。</div>
<div class='lg-row'>真相堂堂照膏火。　教音默默鳴風鈴。　老松掛月寒方夜。　凍鶴巢雲夢未醒。</div>
</div></div>
<div class='div-other'><a id='mulu310' />
<p class='h3'>禮五祖大滿禪師塔</p>
<div class="lg regular" style="margin-left:0em;"><div class='lg-row'>黃梅果熟白藕花開。　問唯佛性種異凡胎。</div>
<div class='lg-row'>衣傳南嶺人將去。　松老西山我再來。</div>
<div class='lg-row'>兩借皮囊成底事。　一壺風月湛無埃。</div>
</div></div>
<div class='div-other'><a id='mulu311' />
<p class='h3'>禮投子青禪師塔</p><p style="margin-left:0em;text-indent:0em;" class="lg-abnormal"><div class='lg-row'>塔藏玉骨。　雲抱山腰。　跡塵外泯。　道光內昭。</div>
<div class='lg-row'>度金針之玉線。　續鳳絃之鸞膠。</div>
<div class='lg-row'>壺春在而花芳枯木。　夜鶴鳴而月浸孤巢。</div>
<div class='lg-row'>家風清淡兮石牛飲水。　兒孫秀拔兮天柱摩霄。</div>
</p></div>
<div class='div-other'><a id='mulu312' />
<p class='h3'>贊芙蓉師祖真</p><p style="margin-left:0em;text-indent:0em;" class="lg-abnormal"><div class='lg-row'>鳳眼鶴形。　宗門偉匠。　量外提撕。　聲前敲唱。</div>
<div class='lg-row'>據令兮長劍倚天。　應機兮明珠在掌。</div>
<div class='lg-row'>太虛有月兮。　老兔含霜。</div>
<div class='lg-row'>大海無風兮。　華鯨吹浪。</div>
</p></div>
<div class='div-other'><a id='mulu313' />
<p class='h3'>默照銘</p>
<div class="lg regular" style="margin-left:0em;"><div class='lg-row'>默默忘言。　昭昭現前。　鑒時廓爾。　體處靈然。</div>
<div class='lg-row'>靈然獨照。　照中還妙。　露月星河。　雪松雲嶠。</div>
<div class='lg-row'>晦而彌明。　隱而愈顯。　鶴夢煙寒。　水含秋遠。</div>
<div class='lg-row'>浩劫空空。　相與雷同。　妙存默處。　功忘照中。</div>
<div class='lg-row'>妙存何存。　惺惺破昏。　默照之道。　離微之根。</div>
<div class='lg-row'>徹見離微。　金梭玉機。　正偏宛轉。　明暗因依。</div>
<div class='lg-row'>依無能所。　底時回互。　飲善見藥。　檛塗毒鼓。</div>
<div class='lg-row'>回互底時。　殺活在我。　門裡出身。　枝頭結果。</div>
<div class='lg-row'>默唯至言。　照唯普應。　應不墮功。　言不涉聽。</div>
<div class='lg-row'>萬象森羅。　放光說法。　彼彼證明。　各各問答。</div>
<div class='lg-row'>問答證明。　恰恰相應。　照中失默。　便見侵凌。</div>
<div class='lg-row'>證明問答。　相應恰恰。　默中失照。　渾成剩法。</div>
<div class='lg-row'>默照理圓。　蓮開夢覺。　百川赴海。　千峯向岳。</div>
<div class='lg-row'>如鵝擇乳。　如蜂採花。　默照至得。　輸我宗家。</div>
<div class='lg-row'>宗家默照。　透頂透底。　舜若多身。　母陀羅臂。</div>
<div class='lg-row'>始終一揆。　變態萬差。　和氏獻璞。　相如指瑕。</div>
<div class='lg-row'>當機有準。　大用不勤。　寰中天子。　塞外將軍。</div>
<div class='lg-row'>吾家底事。　中規中矩。　傳去諸方。　不要賺舉。</div>
</div></div>
<div class='div-other'><a id='mulu314' />
<p class='h3'>淨樂室銘</p>
<div class="lg regular" style="margin-left:0em;"><div class='lg-row'>色見聲求。　取道未正。　自得之淵。　常樂我淨。</div>
<div class='lg-row'>其淨者常。　其樂者我。　是二相資。　如薪與火。</div>
<div class='lg-row'>我樂無窮。　淨常無終。　湛存象外。　智照環中。</div>
<div class='lg-row'>環中自虛。　非有非無。　密運靈機。　妙轉玄樞。</div>
<div class='lg-row'>玄樞機轉。　本光瑞現。　心緣未萌。　言像何辨。</div>
<div class='lg-row'>其辨者誰。　了了自知。　圓該家慧。　不涉思惟。</div>
<div class='lg-row'>思惟不涉。　蘆花照雪。　一段光明。　廓然瑩徹。</div>
<div class='lg-row'>瑩徹無方。　初不覆藏。　乘時則出。　涉化則昌。</div>
<div class='lg-row'>涉化隨宜。　淨樂不移。　空含海印。　恰恰無虧。</div>
<div class='lg-row'>無虧之功。　內外沖融。　法法絕待。　門門虛通。</div>
<div class='lg-row'>虛通之門。　游戲之徑。　脫落根塵。　蘆灑眺聽。</div>
<div class='lg-row'>眺聽夤緣。　手眼千千。　彼亡勤勤。　我常綿綿。</div>
<div class='lg-row'>綿綿之妙。　未痕眹兆。　淨中之樂。　默中之照。</div>
<div class='lg-row'>默照之家。　淨樂之室。　居安忘勞。　去華取實。</div>
<div class='lg-row'>取實之銘。　無得而言。　善哉摩詰。　入不二門。</div>
</div></div>
<div class='div-other'><a id='mulu315' />
<p class='h3'>僧堂記</p><p style="margin-left:0em;text-indent:0em;" class="lg-abnormal"><div class='lg-row'>夫靈山之笑溫。　少林之坐寒。　東西繩繩。　三十三傳。</div>
<div class='lg-row'>老盧授衣盋而逃。　厥事顯著。　開闔歙張。</div>
<div class='lg-row'>波瀾光焰。　肆口而說。　肆心而應。　道傳器受。</div>
<div class='lg-row'>源深流長。　南嶽青原。　代以得人。　或默有所宗。</div>
<div class='lg-row'>幽潛遠遯。　掃跡世外。　研究生死。　松食荷衣。</div>
<div class='lg-row'>巢栖草座晦而不輝。　持養老成。　有慕其風。</div>
<div class='lg-row'>師而親之。　鋤植舂炊。　<span class='corr'>采</span>汲烹瀹。　溪芼原粟。　枯槁自甘來遠集繁。</div>
<div class='lg-row'>乃建僧堂而統受焉。　齋臥之華。</div>
<div class='lg-row'>師友同事。　刳情刲智。　擯學黜思。　妙盡心空。</div>
<div class='lg-row'>宗通眼活。　發越于設施。　果其能而備也。　建炎之末。</div>
<div class='lg-row'>人病亂離。　湘漢江淮。　兵火燔掠尊宿叢林。</div>
<div class='lg-row'>蕪沒十八九。　毳衣瓶錫。　投棲于東南。　四明禪席。</div>
<div class='lg-row'>素號小廬山。　郡東六十里。　天童道場。</div>
<div class='lg-row'>山紆盤而氣幽。　松偃蹇而皮皴。　蒼壁附蘿。　煙晞而翠膩。</div>
<div class='lg-row'>孤虹枕㵎。　埃濯而清揚。　予住山之四年。</div>
<div class='lg-row'>十方來學。　雲趨水赴。　屋不能容。　比丘行深。</div>
<div class='lg-row'>遽來白事曰。　柏庭友于露坐簷宿。　殆無尋赤與受單盋。</div>
<div class='lg-row'>欲募淨信增大其堂得乎。　予頷之已。</div>
<div class='lg-row'>而匠披于林。　斧鳴于谷。　一年餘礎布楹列。</div>
<div class='lg-row'>梁橫桷攢。　棼橑翼張。　甍瓦鱗覆。　前後十四間。</div>
<div class='lg-row'>二十架。　三過廊。　兩天井。　日屋承雨。　下無廧陼。</div>
<div class='lg-row'>縱二百尺。　廣十六丈。　窓牖床榻。　深明嚴潔。</div>
<div class='lg-row'>萬指食息。　超搖容與。　謀始于紹興壬子之冬。</div>
<div class='lg-row'>工畢于甲寅之春。　總費紙錢萬五千有奇。</div>
<div class='lg-row'>冬溫夏涼。　晝香夜燈。　開盋而飯。　洗足而坐。　耕牧其間。</div>
<div class='lg-row'>警導以寂。　秋涵古井。　春人化機。　淵兮默成。</div>
<div class='lg-row'>粲兮用光。　水盈科而流。　谷隨呼而響。　理契平等。</div>
<div class='lg-row'>智應自然。　動靜威儀。　針砭相益。　撿責滲漏。</div>
<div class='lg-row'>磨瑩瘢痕。　淬礪光芒。　錯礱圭角。　高標遠到。</div>
<div class='lg-row'>追武古人。　丐心施力。　等不負負。　噫器劣學弊。</div>
<div class='lg-row'>希易欲速。　以機械為蹊。　放蕩為詣。　耕于空言。</div>
<div class='lg-row'>餒無所穫。　戰于彊辨。　勝無所歸。　見聞流習。</div>
<div class='lg-row'>知解<span class='corr'>汩</span>心。　佛祖之所呵。　魔外之得便。　其疵癘萌孽。</div>
<div class='lg-row'>治不可緩也。　登崑崙之丘。　決河源之水。</div>
<div class='lg-row'>濯肝膽之洿。　盪心目之翳。　生滅跡亡而妙存。</div>
<div class='lg-row'>有無轍泯而過量。　大夜之夢破。　永劫之疑拔。</div>
<div class='lg-row'>出家之志償。　行脚之事<span class='corr'>辦</span>。　相從儔侶。　殆庶幾焉。</div>
</p></div><p>天童宏智禪師廣錄終</p>
</div></div>
<p class='juan'>天童宏智禪師廣錄卷第八</p>
</div><!-- end of div[@id='body'] -->
</body></html>