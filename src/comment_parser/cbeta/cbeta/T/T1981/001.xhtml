<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>依觀經等明般舟三昧行道往生讚</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
No. 1981
<p class='juan'><a id='mulu1' />依觀經等明般舟三昧行道往生讚<span class='note-inline'>(一卷)</span></p><p class="byline">比丘僧善導撰</p>
<div class='div-other'><p>敬白。一切往生知識等大須慚愧。釋迦如來實是慈悲父母。種種方便發起我等無上信心。又說種種方便教門非一。但為我等倒見凡夫。若能依教修行者。則門門見佛得生淨土。若見聞有人行善者。即以善助之。若見聞有人行教讚之。若聞人說行。即依行順之。若聞人有悟。即依悟喜之。何意然者。同以諸佛為師。以法為母生養。共同情親非外。不得輕毀他有緣之教行。讚自有緣之要法。即是自相破壞諸佛法眼。法眼既滅。菩提正道履足無由。淨土之門何能得入。傷歎曰。生盲信業走。隨業墮深坑。縱此貪瞋火。自損損他人。長沒無明海。遇木永無緣。行者等必須於一切凡聖境上。常起讚順之心。莫生是非慊恨也。何故然者。為自防身口意業。恐不善業起。復是流轉。與前無異。若自他境上護得三業。能令清淨者。即是生佛國之正因。問曰。既道三業清淨是生淨土即因者。云何作業得名清淨。答曰。一切不善之法。自他身口意總斷不行。是名清淨。又自他身口意相應善即起上上隨喜心。如諸佛菩薩所作隨喜。我亦如是隨喜。以此善根迴生淨土故。名為正因也。又欲生淨土。必須自勸勸他廣讚淨土依正二報莊嚴事。亦須知入淨土之緣起。出娑婆之本末。諸有智者應知。又問曰。般舟三昧樂者是何義也。答曰。梵語名般舟。此翻名常行道。或七日九十日身行無間總名。三業無間故名般舟也。又言三昧者亦是西國語。此翻名為定。由前三業無間。心至所感。即佛境現前。正境現時。即身心內悅。故名為樂。亦名立定見諸佛也。應知。</p>

<div class="lg regular"><div class='lg-row'>般舟三昧樂<span class='note-inline'>(願往生)</span>　三界六道苦難停<span class='note-inline'>(無量樂)</span></div>
<div class='lg-row'>曠劫已來常沒沒<span class='note-inline'>(願往生)</span>　到處唯聞生死聲<span class='note-inline'>(無量樂)</span></div>
<div class='lg-row'>釋迦如來真報土<span class='note-inline'>(願往生)</span>　清淨莊嚴無勝是<span class='note-inline'>(無量樂)</span></div>
<div class='lg-row'>為度娑婆分化入<span class='note-inline'>(願往生)</span>　八相成佛度眾生<span class='note-inline'>(無量樂)</span></div>
<div class='lg-row'>或說人天二乘法<span class='note-inline'>(願往生)</span>　或說菩薩涅槃因<span class='note-inline'>(無量樂)</span></div>
<div class='lg-row'>或漸或頓明空有<span class='note-inline'>(願往生)</span>　人法二障遣雙除<span class='note-inline'>(無量樂)</span></div>
<div class='lg-row'>根性利者皆蒙益<span class='note-inline'>(願往生)</span>　鈍根無智難開悟<span class='note-inline'>(無量樂)</span></div>
<div class='lg-row'>瓔珞經中說漸教<span class='note-inline'>(願往生)</span>　萬劫修功證不退<span class='note-inline'>(無量樂)</span></div>
<div class='lg-row'>觀經彌陀經等說<span class='note-inline'>(願往生)</span>　即是頓教菩薩藏<span class='note-inline'>(無量樂)</span></div>
<div class='lg-row'>一日七日專稱佛<span class='note-inline'>(願往生)</span>　命斷須臾生安樂<span class='note-inline'>(無量樂)</span></div>
<div class='lg-row'>一入彌陀涅槃國<span class='note-inline'>(願往生)</span>　即得不退證無生<span class='note-inline'>(無量樂)</span></div>
<div class='lg-row'>萬劫修功實難續<span class='note-inline'>(願往生)</span>　一時煩惱百千間<span class='note-inline'>(無量樂)</span></div>
<div class='lg-row'>若待娑婆證法忍<span class='note-inline'>(願往生)</span>　六道恒沙劫未期<span class='note-inline'>(無量樂)</span></div>
<div class='lg-row'>貪瞋即是輪回業<span class='note-inline'>(願往生)</span>　煩惱豈是無生因<span class='note-inline'>(無量樂)</span></div>
<div class='lg-row'>驗此貪瞋火燒苦<span class='note-inline'>(願往生)</span>　不如走入彌陀國<span class='note-inline'>(無量樂)</span></div>
<div class='lg-row'>彌陀因地發心時<span class='note-inline'>(願往生)</span>　頓捨王位求菩提<span class='note-inline'>(無量樂)</span></div>
<div class='lg-row'>饒王佛所落髮鬚<span class='note-inline'>(願往生)</span>　出家修道名法藏<span class='note-inline'>(無量樂)</span></div>
<div class='lg-row'>四十八願因茲發<span class='note-inline'>(願往生)</span>　一一誓願為眾生<span class='note-inline'>(無量樂)</span></div>
<div class='lg-row'>眾寶莊嚴名極樂<span class='note-inline'>(願往生)</span>　廣大寬平無限量<span class='note-inline'>(無量樂)</span></div>
<div class='lg-row'>我得菩提當心坐<span class='note-inline'>(願往生)</span>　徹窮後際度眾生<span class='note-inline'>(無量樂)</span></div>
<div class='lg-row'>身相光明照法界<span class='note-inline'>(願往生)</span>　光所及處皆蒙益<span class='note-inline'>(無量樂)</span></div>
<div class='lg-row'>一一光明相續照<span class='note-inline'>(願往生)</span>　照覓念佛往生人<span class='note-inline'>(無量樂)</span></div>
<div class='lg-row'>欲比十方諸佛國<span class='note-inline'>(願往生)</span>　極樂安身實是精<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　釋迦如來悲意深<span class='note-inline'>(無量樂)</span></div>
<div class='lg-row'>本師釋迦修普行<span class='note-inline'>(願往生)</span>　長時長劫度眾生<span class='note-inline'>(無量樂)</span></div>
<div class='lg-row'>一切如來設方便<span class='note-inline'>(願往生)</span>　亦同今日釋迦尊<span class='note-inline'>(無量樂)</span></div>
<div class='lg-row'>隨機說法皆蒙益<span class='note-inline'>(願往生)</span>　各得悟解入真門<span class='note-inline'>(無量樂)</span></div>
<div class='lg-row'>門門不同八萬四<span class='note-inline'>(願往生)</span>　為滅無明果業因<span class='note-inline'>(無量樂)</span></div>
<div class='lg-row'>利劍即是彌陀號<span class='note-inline'>(願往生)</span>　一聲稱念罪皆除<span class='note-inline'>(無量樂)</span></div>
<div class='lg-row'>釋迦如來因地時<span class='note-inline'>(願往生)</span>　頓捨身財求妙法<span class='note-inline'>(無量樂)</span></div>
<div class='lg-row'>小劫大劫長時劫<span class='note-inline'>(願往生)</span>　隨順佛語誓修行<span class='note-inline'>(無量樂)</span></div>
<div class='lg-row'>念念時中行六度<span class='note-inline'>(願往生)</span>　慈悲喜捨化眾生<span class='note-inline'>(無量樂)</span></div>
<div class='lg-row'>三業專修無間業<span class='note-inline'>(願往生)</span>　誓作菩提無上尊<span class='note-inline'>(無量樂)</span></div>
<div class='lg-row'>證得菩提無上果<span class='note-inline'>(願往生)</span>　分身百億度眾生<span class='note-inline'>(無量樂)</span></div>
<div class='lg-row'>一音演說隨機悟<span class='note-inline'>(願往生)</span>　各各隨悟到真元<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　隨順釋迦如來教<span class='note-inline'>(無量樂)</span></div>
<div class='lg-row'>佛教多門八萬四<span class='note-inline'>(願往生)</span>　正為眾生機不同<span class='note-inline'>(無量樂)</span></div>
<div class='lg-row'>欲覓安身當住處<span class='note-inline'>(願往生)</span>　先求要行入真門<span class='note-inline'>(無量樂)</span></div>
<div class='lg-row'>門門不同名漸教<span class='note-inline'>(願往生)</span>　萬劫苦行證無生<span class='note-inline'>(無量樂)</span></div>
<div class='lg-row'>畢命為期專念佛<span class='note-inline'>(願往生)</span>　須臾命斷佛迎將<span class='note-inline'>(無量樂)</span></div>
<div class='lg-row'>一食之時尚有間<span class='note-inline'>(願往生)</span>　如何萬劫不貪瞋<span class='note-inline'>(無量樂)</span></div>
<div class='lg-row'>貪瞋障受人天路<span class='note-inline'>(願往生)</span>　三惡四趣內安身<span class='note-inline'>(無量樂)</span></div>
<div class='lg-row'>欲到彌陀安養國<span class='note-inline'>(願往生)</span>　念佛戒行必須回<span class='note-inline'>(無量樂)</span></div>
<div class='lg-row'>戒行專精諸佛讚<span class='note-inline'>(願往生)</span>　臨終華座自來迎<span class='note-inline'>(無量樂)</span></div>
<div class='lg-row'>一念之間入佛會<span class='note-inline'>(願往生)</span>　三界六道永除名<span class='note-inline'>(無量樂)</span></div>
<div class='lg-row'>三明六通皆自在<span class='note-inline'>(願往生)</span>　畢命不退證無為<span class='note-inline'>(無量樂)</span></div>
<div class='lg-row'>四種威儀常見佛<span class='note-inline'>(願往生)</span>　手執香華常供養<span class='note-inline'>(無量樂)</span></div>
<div class='lg-row'>一念一時隨眾聽<span class='note-inline'>(願往生)</span>　百千三昧自然成<span class='note-inline'>(無量樂)</span></div>
<div class='lg-row'>一切時中常入定<span class='note-inline'>(願往生)</span>　定理聞經皆得悟<span class='note-inline'>(無量樂)</span></div>
<div class='lg-row'>百寶莊嚴隨念現<span class='note-inline'>(願往生)</span>　長劫供養報慈恩<span class='note-inline'>(無量樂)</span></div>
<div class='lg-row'>微塵故業隨智滅<span class='note-inline'>(願往生)</span>　不覺轉入真如門<span class='note-inline'>(無量樂)</span></div>
<div class='lg-row'>大小僧祇恒沙劫<span class='note-inline'>(願往生)</span>　亦如彈指須臾間<span class='note-inline'>(無量樂)</span></div>
<div class='lg-row'>如此逍遙快樂處<span class='note-inline'>(願往生)</span>　更貪何事不求生<span class='note-inline'>(無量樂)</span></div>
<div class='lg-row'>縱使千年受五欲<span class='note-inline'>(願往生)</span>　增長地獄苦因緣<span class='note-inline'>(無量樂)</span></div>
<div class='lg-row'>貪瞋十惡相續起<span class='note-inline'>(願往生)</span>　豈是解脫涅槃因<span class='note-inline'>(無量樂)</span></div>
<div class='lg-row'>不畏三塗造眾罪<span class='note-inline'>(願往生)</span>　破滅三寶永沈淪<span class='note-inline'>(無量樂)</span></div>
<div class='lg-row'>不孝父母罵眷屬<span class='note-inline'>(願往生)</span>　地獄安身無出期<span class='note-inline'>(無量樂)</span></div>
<div class='lg-row'>曠劫已來沈苦海<span class='note-inline'>(願往生)</span>　西方要法未曾聞<span class='note-inline'>(無量樂)</span></div>
<div class='lg-row'>雖得人身多有障<span class='note-inline'>(願往生)</span>　不受佛化反生疑<span class='note-inline'>(無量樂)</span></div>
<div class='lg-row'>六方如來慈悲極<span class='note-inline'>(願往生)</span>　同心同勸往西方<span class='note-inline'>(無量樂)</span></div>
<div class='lg-row'>長病遠行不計日<span class='note-inline'>(願往生)</span>　念佛即道無功夫<span class='note-inline'>(無量樂)</span></div>
<div class='lg-row'>如此之人難化度<span class='note-inline'>(願往生)</span>　無明被底且長眠<span class='note-inline'>(無量樂)</span></div>
<div class='lg-row'>專讀彌陀觀經法<span class='note-inline'>(願往生)</span>　文文句句說西方<span class='note-inline'>(無量樂)</span></div>
<div class='lg-row'>地下寶幢無數億<span class='note-inline'>(願往生)</span>　方楞具足盡輝光<span class='note-inline'>(無量樂)</span></div>
<div class='lg-row'>萬億寶珠相映飾<span class='note-inline'>(願往生)</span>　各各變現希奇事<span class='note-inline'>(無量樂)</span></div>
<div class='lg-row'>照上眾寶莊嚴地<span class='note-inline'>(願往生)</span>　雜色過於百千日<span class='note-inline'>(無量樂)</span></div>
<div class='lg-row'>自身光明紫金色<span class='note-inline'>(願往生)</span>　足踐寶地徐徐行<span class='note-inline'>(無量樂)</span></div>
<div class='lg-row'>得此無生寶國地<span class='note-inline'>(願往生)</span>　皆是彌陀願力恩<span class='note-inline'>(無量樂)</span></div>
<div class='lg-row'>一切時中聞妙法<span class='note-inline'>(願往生)</span>　煩惱罪障無由起<span class='note-inline'>(無量樂)</span></div>
<div class='lg-row'>菩薩知識為同學<span class='note-inline'>(願往生)</span>　携手相將入寶堂<span class='note-inline'>(無量樂)</span></div>
<div class='lg-row'>念念之中受法樂<span class='note-inline'>(願往生)</span>　須臾悟得百千門<span class='note-inline'>(無量樂)</span></div>
<div class='lg-row'>大眾同心厭此界<span class='note-inline'>(願往生)</span>　乘佛願力見彌陀<span class='note-inline'>(無量樂)</span></div>
<div class='lg-row'>忽爾思量心髓痛<span class='note-inline'>(願往生)</span>　無窮之劫枉疲勞<span class='note-inline'>(無量樂)</span></div>
<div class='lg-row'>自慶今身聞淨土<span class='note-inline'>(願往生)</span>　不惜身命往西方<span class='note-inline'>(無量樂)</span></div>
<div class='lg-row'>西方快樂無為處<span class='note-inline'>(願往生)</span>　天上人間無比量<span class='note-inline'>(無量樂)</span></div>
<div class='lg-row'>六天相勝億萬倍<span class='note-inline'>(願往生)</span>　不及西方人一相<span class='note-inline'>(無量樂)</span></div>
<div class='lg-row'>三十二相通自在<span class='note-inline'>(願往生)</span>　身光遍照十方界<span class='note-inline'>(無量樂)</span></div>
<div class='lg-row'>從世帝王至六天<span class='note-inline'>(願往生)</span>　音樂相勝億萬重<span class='note-inline'>(無量樂)</span></div>
<div class='lg-row'>佛國寶林枝相觸<span class='note-inline'>(願往生)</span>　六天音樂不如一<span class='note-inline'>(無量樂)</span></div>
<div class='lg-row'>依時供養香風起<span class='note-inline'>(願往生)</span>　拂樹華飛落寶地<span class='note-inline'>(無量樂)</span></div>
<div class='lg-row'>寶樹飛華汎德水<span class='note-inline'>(願往生)</span>　童子捉取已為船<span class='note-inline'>(無量樂)</span></div>
<div class='lg-row'>乘船直入蓮華會<span class='note-inline'>(願往生)</span>　化佛菩薩與衣被<span class='note-inline'>(無量樂)</span></div>
<div class='lg-row'>各執香華佛前立<span class='note-inline'>(願往生)</span>　徐徐遙散變成雲<span class='note-inline'>(無量樂)</span></div>
<div class='lg-row'>寶雲莊嚴即是蓋<span class='note-inline'>(願往生)</span>　即與寶果教令食<span class='note-inline'>(無量樂)</span></div>
<div class='lg-row'>遇值往生善知識<span class='note-inline'>(願往生)</span>　得聞淨土彌陀名<span class='note-inline'>(無量樂)</span></div>
<div class='lg-row'>因佛願力來相見<span class='note-inline'>(願往生)</span>　常住此國不須還<span class='note-inline'>(無量樂)</span></div>
<div class='lg-row'>法侶携將入林看<span class='note-inline'>(願往生)</span>　足下輝光超日月<span class='note-inline'>(無量樂)</span></div>
<div class='lg-row'>菩薩眾會無窮盡<span class='note-inline'>(願往生)</span>　各各身光互相照<span class='note-inline'>(無量樂)</span></div>
<div class='lg-row'>新往化生紫金色<span class='note-inline'>(願往生)</span>　與諸大眾無殊異<span class='note-inline'>(無量樂)</span></div>
<div class='lg-row'>或入寶樓眾中坐<span class='note-inline'>(願往生)</span>　大眾見者皆歡喜<span class='note-inline'>(無量樂)</span></div>
<div class='lg-row'>種種莊嚴不可識<span class='note-inline'>(願往生)</span>　內外相看無障礙<span class='note-inline'>(無量樂)</span></div>
<div class='lg-row'>停足須臾受法樂<span class='note-inline'>(願往生)</span>　三昧無生自然悟<span class='note-inline'>(無量樂)</span></div>
<div class='lg-row'>地上莊嚴眾寶間<span class='note-inline'>(願往生)</span>　雜色相參百千萬<span class='note-inline'>(無量樂)</span></div>
<div class='lg-row'>寶座華臺處處滿<span class='note-inline'>(願往生)</span>　隨心受用光來照<span class='note-inline'>(無量樂)</span></div>
<div class='lg-row'>百千童子菩薩眾<span class='note-inline'>(願往生)</span>　各捧香華臨池看<span class='note-inline'>(無量樂)</span></div>
<div class='lg-row'>或坐或立池渠岸<span class='note-inline'>(願往生)</span>　或有尋階入寶池<span class='note-inline'>(無量樂)</span></div>
<div class='lg-row'>或立于沙或至膝<span class='note-inline'>(願往生)</span>　或沒腰頭或懸注<span class='note-inline'>(無量樂)</span></div>
<div class='lg-row'>或取金華百寶葉<span class='note-inline'>(願往生)</span>　授與岸上看池人<span class='note-inline'>(無量樂)</span></div>
<div class='lg-row'>受得香華千萬種<span class='note-inline'>(願往生)</span>　即散彌陀大會上<span class='note-inline'>(無量樂)</span></div>
<div class='lg-row'>所散之華變成蓋<span class='note-inline'>(願往生)</span>　自然音樂遶千重<span class='note-inline'>(無量樂)</span></div>
<div class='lg-row'>寶鳥連聲奏天樂<span class='note-inline'>(願往生)</span>　一切見者起悲心<span class='note-inline'>(無量樂)</span></div>
<div class='lg-row'>我今到此佛願力<span class='note-inline'>(願往生)</span>　同緣同行何時來<span class='note-inline'>(無量樂)</span></div>
<div class='lg-row'>普願閻浮知識等<span class='note-inline'>(願往生)</span>　同行相親願莫退<span class='note-inline'>(無量樂)</span></div>
<div class='lg-row'>專誦彌陀觀經等<span class='note-inline'>(願往生)</span>　禮佛觀察盡須回<span class='note-inline'>(無量樂)</span></div>
<div class='lg-row'>一切時中相續作<span class='note-inline'>(願往生)</span>　至死為期專復專<span class='note-inline'>(無量樂)</span></div>
<div class='lg-row'>一到彌陀安養國<span class='note-inline'>(願往生)</span>　畢竟逍遙即涅槃<span class='note-inline'>(無量樂)</span></div>
<div class='lg-row'>涅槃莊嚴處處滿<span class='note-inline'>(願往生)</span>　見色聞香罪障除<span class='note-inline'>(無量樂)</span></div>
<div class='lg-row'>飛踊空中作神變<span class='note-inline'>(願往生)</span>　讚歎淨土難思議<span class='note-inline'>(無量樂)</span></div>
<div class='lg-row'>或散華香供養佛<span class='note-inline'>(願往生)</span>　報佛慈恩心無盡<span class='note-inline'>(無量樂)</span></div>
<div class='lg-row'>不因釋迦如來力<span class='note-inline'>(願往生)</span>　彌陀淨土若為聞<span class='note-inline'>(無量樂)</span></div>
<div class='lg-row'>眾生障盡聞皆喜<span class='note-inline'>(願往生)</span>　頓斷諸惡願求生<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　誓願今生順佛教<span class='note-inline'>(無量樂)</span></div>
<div class='lg-row'>行住坐臥專念佛<span class='note-inline'>(願往生)</span>　一切善業併須回<span class='note-inline'>(無量樂)</span></div>
<div class='lg-row'>念念時中常懺悔<span class='note-inline'>(願往生)</span>　終時即上金剛臺<span class='note-inline'>(無量樂)</span></div>
<div class='lg-row'>一切時中望西禮<span class='note-inline'>(願往生)</span>　表知凡聖心相向<span class='note-inline'>(無量樂)</span></div>
<div class='lg-row'>佛知眾生心雜亂<span class='note-inline'>(願往生)</span>　偏教正念住西方<span class='note-inline'>(無量樂)</span></div>
<div class='lg-row'>不知彌陀國遠近<span class='note-inline'>(願往生)</span>　佛道超過十萬億<span class='note-inline'>(無量樂)</span></div>
<div class='lg-row'>道里雖遙不足到<span class='note-inline'>(願往生)</span>　彈指之間入寶池<span class='note-inline'>(無量樂)</span></div>
<div class='lg-row'>唯恨眾生疑不疑<span class='note-inline'>(願往生)</span>　淨土對面不相忤<span class='note-inline'>(無量樂)</span></div>
<div class='lg-row'>莫論彌陀攝不攝<span class='note-inline'>(願往生)</span>　意在專心回不回<span class='note-inline'>(無量樂)</span></div>
<div class='lg-row'>但使回心決定向<span class='note-inline'>(願往生)</span>　臨終華蓋自來迎<span class='note-inline'>(無量樂)</span></div>
<div class='lg-row'>從佛乘華入寶國<span class='note-inline'>(願往生)</span>　見諸大眾悟無生<span class='note-inline'>(無量樂)</span></div>
<div class='lg-row'>一一寶樓隨意入<span class='note-inline'>(願往生)</span>　內外莊嚴不可識<span class='note-inline'>(無量樂)</span></div>
<div class='lg-row'>鳥作音聲菩薩舞<span class='note-inline'>(願往生)</span>　童子歡喜作神通<span class='note-inline'>(無量樂)</span></div>
<div class='lg-row'>為我娑婆得生者<span class='note-inline'>(願往生)</span>　種種供養令歡喜<span class='note-inline'>(無量樂)</span></div>
<div class='lg-row'>佛遣生人將觀看<span class='note-inline'>(願往生)</span>　到處唯是不思議<span class='note-inline'>(無量樂)</span></div>
<div class='lg-row'>地上虛空聖人滿<span class='note-inline'>(願往生)</span>　珠羅寶網自然覆<span class='note-inline'>(無量樂)</span></div>
<div class='lg-row'>微風吹動出妙響<span class='note-inline'>(願往生)</span>　聲中皆說無為法<span class='note-inline'>(無量樂)</span></div>
<div class='lg-row'>見樹聞波成法忍<span class='note-inline'>(願往生)</span>　童子持華圍繞讚<span class='note-inline'>(無量樂)</span></div>
<div class='lg-row'>立侍彌陀聽說法<span class='note-inline'>(願往生)</span>　貪愛法樂超時劫<span class='note-inline'>(無量樂)</span></div>
<div class='lg-row'>隨逐本國諸菩薩<span class='note-inline'>(願往生)</span>　盡是無為涅槃界<span class='note-inline'>(無量樂)</span></div>
<div class='lg-row'>一佛國界皆聞法<span class='note-inline'>(願往生)</span>　遊歷他方修供養<span class='note-inline'>(無量樂)</span></div>
<div class='lg-row'>欲住一食超千劫<span class='note-inline'>(願往生)</span>　憶我娑婆同行人<span class='note-inline'>(無量樂)</span></div>
<div class='lg-row'>大地微塵尚有數<span class='note-inline'>(願往生)</span>　十方佛國無窮盡<span class='note-inline'>(無量樂)</span></div>
<div class='lg-row'>一一佛土皆嚴淨<span class='note-inline'>(願往生)</span>　亦如極樂無殊異<span class='note-inline'>(無量樂)</span></div>
<div class='lg-row'>一切如來見歡喜<span class='note-inline'>(願往生)</span>　菩薩聖眾將遊觀<span class='note-inline'>(無量樂)</span></div>
<div class='lg-row'>所有莊嚴如極樂<span class='note-inline'>(願往生)</span>　變化神通無障礙<span class='note-inline'>(無量樂)</span></div>
<div class='lg-row'>地上虛空聲遍滿<span class='note-inline'>(願往生)</span>　聽響聞音皆得悟<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　相續念佛報師恩<span class='note-inline'>(無量樂)</span></div>
<div class='lg-row'>雖捨錢財造功德<span class='note-inline'>(願往生)</span>　不如持戒斷貪瞋<span class='note-inline'>(無量樂)</span></div>
<div class='lg-row'>普敬眾生常念佛<span class='note-inline'>(願往生)</span>　自他功德併須回<span class='note-inline'>(無量樂)</span></div>
<div class='lg-row'>安心定意生安樂<span class='note-inline'>(願往生)</span>　獨超三界出煩籠<span class='note-inline'>(無量樂)</span></div>
<div class='lg-row'>臨終見佛華臺至<span class='note-inline'>(願往生)</span>　須臾即入寶池會<span class='note-inline'>(無量樂)</span></div>
<div class='lg-row'>蓮華大眾皆歡喜<span class='note-inline'>(願往生)</span>　即與天衣隨意著<span class='note-inline'>(無量樂)</span></div>
<div class='lg-row'>菩薩聲聞將見佛<span class='note-inline'>(願往生)</span>　禮佛一拜得無生<span class='note-inline'>(無量樂)</span></div>
<div class='lg-row'>彌陀告言諸佛子<span class='note-inline'>(願往生)</span>　極樂何如彼三界<span class='note-inline'>(無量樂)</span></div>
<div class='lg-row'>新往化生俱欲報<span class='note-inline'>(願往生)</span>　合掌悲咽不能言<span class='note-inline'>(無量樂)</span></div>
<div class='lg-row'>得免娑婆長劫苦<span class='note-inline'>(願往生)</span>　今日見佛釋迦恩<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　順隨佛語見彌陀<span class='note-inline'>(無量樂)</span></div>
<div class='lg-row'>普勸同生知識等<span class='note-inline'>(願往生)</span>　同行相親莫相離<span class='note-inline'>(無量樂)</span></div>
<div class='lg-row'>父母妻兒百千萬<span class='note-inline'>(願往生)</span>　非是菩提增上緣<span class='note-inline'>(無量樂)</span></div>
<div class='lg-row'>念念相纏入惡道<span class='note-inline'>(願往生)</span>　分身受報不相知<span class='note-inline'>(無量樂)</span></div>
<div class='lg-row'>或在猪羊六畜內<span class='note-inline'>(願往生)</span>　被毛戴角何時了<span class='note-inline'>(無量樂)</span></div>
<div class='lg-row'>慶得人身聞要法<span class='note-inline'>(願往生)</span>　頓捨他鄉歸本國<span class='note-inline'>(無量樂)</span></div>
<div class='lg-row'>父子相見非常喜<span class='note-inline'>(願往生)</span>　菩薩聲聞亦復然<span class='note-inline'>(無量樂)</span></div>
<div class='lg-row'>或將遊行入林看<span class='note-inline'>(願往生)</span>　成坐華臺登樓觀<span class='note-inline'>(無量樂)</span></div>
<div class='lg-row'>觀見彌陀七寶國<span class='note-inline'>(願往生)</span>　地上虛空光相照<span class='note-inline'>(無量樂)</span></div>
<div class='lg-row'>即作神通遍佛國<span class='note-inline'>(願往生)</span>　處處供養無邊會<span class='note-inline'>(無量樂)</span></div>
<div class='lg-row'>一一大會隨人入<span class='note-inline'>(願往生)</span>　入處唯聞平等法<span class='note-inline'>(無量樂)</span></div>
<div class='lg-row'>四種威儀常在定<span class='note-inline'>(願往生)</span>　不出三昧作神通<span class='note-inline'>(無量樂)</span></div>
<div class='lg-row'>一一神通到佛會<span class='note-inline'>(願往生)</span>　會會聽法證無生<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　極樂安身實是精<span class='note-inline'>(無量樂)</span></div>
<div class='lg-row'>金樓玉柱瑠璃殿<span class='note-inline'>(願往生)</span>　真珠實閣百千行<span class='note-inline'>(無量樂)</span></div>
<div class='lg-row'>重重羅網相映飾<span class='note-inline'>(願往生)</span>　寶繩交絡垂鈴珮<span class='note-inline'>(無量樂)</span></div>
<div class='lg-row'>晝夜香風時時動<span class='note-inline'>(願往生)</span>　聲內皆稱三寶名<span class='note-inline'>(無量樂)</span></div>
<div class='lg-row'>彼國眾生心眼利<span class='note-inline'>(願往生)</span>　聞一悟解百千門<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　處處安身不如彼<span class='note-inline'>(無量樂)</span></div>
<div class='lg-row'>共諸童子遊空戲<span class='note-inline'>(願往生)</span>　手散香華心供養<span class='note-inline'>(無量樂)</span></div>
<div class='lg-row'>身光瓔珞立相照<span class='note-inline'>(願往生)</span>　一切莊嚴光亦然<span class='note-inline'>(無量樂)</span></div>
<div class='lg-row'>或奏樂器供養佛<span class='note-inline'>(願往生)</span>　化佛慈悲遙授記<span class='note-inline'>(無量樂)</span></div>
<div class='lg-row'>同生知識百千萬<span class='note-inline'>(願往生)</span>　乘華直入虛空會<span class='note-inline'>(無量樂)</span></div>
<div class='lg-row'>會會不同無億數<span class='note-inline'>(願往生)</span>　彼此相過無障礙<span class='note-inline'>(無量樂)</span></div>
<div class='lg-row'>一切時中常說法<span class='note-inline'>(願往生)</span>　見聞歡喜罪皆除<span class='note-inline'>(無量樂)</span></div>
<div class='lg-row'>佛與聖眾身金色<span class='note-inline'>(願往生)</span>　光光相照心相知<span class='note-inline'>(無量樂)</span></div>
<div class='lg-row'>相好莊嚴無殊異<span class='note-inline'>(願往生)</span>　皆是彌陀願力成<span class='note-inline'>(無量樂)</span></div>
<div class='lg-row'>地上虛空人遍滿<span class='note-inline'>(願往生)</span>　神通轉變自然知<span class='note-inline'>(無量樂)</span></div>
<div class='lg-row'>或作華樓寶雲蓋<span class='note-inline'>(願往生)</span>　化鳥連聲奏法音<span class='note-inline'>(無量樂)</span></div>
<div class='lg-row'>法音旋轉如雲合<span class='note-inline'>(願往生)</span>　彼國人天聞即悟<span class='note-inline'>(無量樂)</span></div>
<div class='lg-row'>一劫多劫長時劫<span class='note-inline'>(願往生)</span>　但受法樂不思議<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　極樂莊嚴門盡開<span class='note-inline'>(無量樂)</span></div>
<div class='lg-row'>普願有緣同行者<span class='note-inline'>(願往生)</span>　專心直入不須疑<span class='note-inline'>(無量樂)</span></div>
<div class='lg-row'>一到彌陀安養國<span class='note-inline'>(願往生)</span>　元來是我法王家<span class='note-inline'>(無量樂)</span></div>
<div class='lg-row'>兄弟因緣羅漢眾<span class='note-inline'>(願往生)</span>　菩薩法侶為知識<span class='note-inline'>(無量樂)</span></div>
<div class='lg-row'>或行或坐皆聞法<span class='note-inline'>(願往生)</span>　或去或來無障礙<span class='note-inline'>(無量樂)</span></div>
<div class='lg-row'>或入寶池灌身頂<span class='note-inline'>(願往生)</span>　或在乾地寶沙中<span class='note-inline'>(無量樂)</span></div>
<div class='lg-row'>抃水微波出妙響<span class='note-inline'>(願往生)</span>　聲中純說慈悲法<span class='note-inline'>(無量樂)</span></div>
<div class='lg-row'>德水清澄千萬里<span class='note-inline'>(願往生)</span>　寶沙映徹如不深<span class='note-inline'>(無量樂)</span></div>
<div class='lg-row'>四岸莊嚴七寶間<span class='note-inline'>(願往生)</span>　底布金沙百千色<span class='note-inline'>(無量樂)</span></div>
<div class='lg-row'>色色不同輝光照<span class='note-inline'>(願往生)</span>　寶樹飛華落水中<span class='note-inline'>(無量樂)</span></div>
<div class='lg-row'>樹樹垂條如寶帳<span class='note-inline'>(願往生)</span>　周匝由旬三十萬<span class='note-inline'>(無量樂)</span></div>
<div class='lg-row'>根莖枝葉七寶間<span class='note-inline'>(願往生)</span>　一一寶流無數光<span class='note-inline'>(無量樂)</span></div>
<div class='lg-row'>微風起時更相觸<span class='note-inline'>(願往生)</span>　六天音樂無能比<span class='note-inline'>(無量樂)</span></div>
<div class='lg-row'>化佛菩薩恒沙眾<span class='note-inline'>(願往生)</span>　一一樹下聽真聲<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　一入不退至菩提<span class='note-inline'>(無量樂)</span></div>
<div class='lg-row'>寶地寬平眾寶間<span class='note-inline'>(願往生)</span>　一一寶出百千光<span class='note-inline'>(無量樂)</span></div>
<div class='lg-row'>一一光成寶臺座<span class='note-inline'>(願往生)</span>　光變為樓百千億<span class='note-inline'>(無量樂)</span></div>
<div class='lg-row'>化天童子無窮數<span class='note-inline'>(願往生)</span>　悉是念佛往生人<span class='note-inline'>(無量樂)</span></div>
<div class='lg-row'>或登寶座樓中戲<span class='note-inline'>(願往生)</span>　不飢不渴湛然常<span class='note-inline'>(無量樂)</span></div>
<div class='lg-row'>或入光明百寶殿<span class='note-inline'>(願往生)</span>　正值大會讚彌陀<span class='note-inline'>(無量樂)</span></div>
<div class='lg-row'>或道從今至佛果<span class='note-inline'>(願往生)</span>　長劫讚佛報慈恩<span class='note-inline'>(無量樂)</span></div>
<div class='lg-row'>不蒙彌陀弘誓力<span class='note-inline'>(願往生)</span>　何時何劫出娑婆<span class='note-inline'>(無量樂)</span></div>
<div class='lg-row'>自到已來當法樂<span class='note-inline'>(願往生)</span>　畢竟不聞十惡聲<span class='note-inline'>(無量樂)</span></div>
<div class='lg-row'>眼見如來耳聞法<span class='note-inline'>(願往生)</span>　身常從佛喜還悲<span class='note-inline'>(無量樂)</span></div>
<div class='lg-row'>何期今日至寶國<span class='note-inline'>(願往生)</span>　實是娑婆本師力<span class='note-inline'>(無量樂)</span></div>
<div class='lg-row'>若非本師知識勸<span class='note-inline'>(願往生)</span>　彌陀淨土云何入<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　得生淨土報師恩<span class='note-inline'>(無量樂)</span></div>
<div class='lg-row'>普勸有緣道俗等<span class='note-inline'>(願往生)</span>　會是專心行佛教<span class='note-inline'>(無量樂)</span></div>
<div class='lg-row'>念佛專心誦經觀<span class='note-inline'>(願往生)</span>　禮讚莊嚴無雜亂<span class='note-inline'>(無量樂)</span></div>
<div class='lg-row'>行住坐臥心相續<span class='note-inline'>(願往生)</span>　極樂莊嚴自然見<span class='note-inline'>(無量樂)</span></div>
<div class='lg-row'>或想或觀除罪障<span class='note-inline'>(願往生)</span>　皆是彌陀本願力<span class='note-inline'>(無量樂)</span></div>
<div class='lg-row'>以佛力故成三昧<span class='note-inline'>(願往生)</span>　三昧得成心眼開<span class='note-inline'>(無量樂)</span></div>
<div class='lg-row'>諸佛境界超凡夫<span class='note-inline'>(願往生)</span>　唯知慚賀釋迦恩<span class='note-inline'>(無量樂)</span></div>
<div class='lg-row'>十方如來舒舌證<span class='note-inline'>(願往生)</span>　定判九品得還歸<span class='note-inline'>(無量樂)</span></div>
<div class='lg-row'>父子相迎入大會<span class='note-inline'>(願往生)</span>　即問六道苦辛事<span class='note-inline'>(無量樂)</span></div>
<div class='lg-row'>或有所得人天報<span class='note-inline'>(願往生)</span>　飢餓困苦體生瘡<span class='note-inline'>(無量樂)</span></div>
<div class='lg-row'>爾時彌陀及大眾<span class='note-inline'>(願往生)</span>　聞子說苦皆傷歎<span class='note-inline'>(無量樂)</span></div>
<div class='lg-row'>彌陀告言諸佛子<span class='note-inline'>(願往生)</span>　自作自受莫怨他<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　常住寶國永無憂<span class='note-inline'>(無量樂)</span></div>
<div class='lg-row'>涅槃快樂無為處<span class='note-inline'>(願往生)</span>　貪瞋火宅未曾聞<span class='note-inline'>(無量樂)</span></div>
<div class='lg-row'>百寶華臺隨意坐<span class='note-inline'>(願往生)</span>　坐處聖眾無央數<span class='note-inline'>(無量樂)</span></div>
<div class='lg-row'>童子供養聲聞讚<span class='note-inline'>(願往生)</span>　鳥樂飛空百千匝<span class='note-inline'>(無量樂)</span></div>
<div class='lg-row'>一坐一立須臾頃<span class='note-inline'>(願往生)</span>　微塵故業盡消除<span class='note-inline'>(無量樂)</span></div>
<div class='lg-row'>或散天衣覆寶池<span class='note-inline'>(願往生)</span>　衣上更散寶華香<span class='note-inline'>(無量樂)</span></div>
<div class='lg-row'>聖眾行時足蹈上<span class='note-inline'>(願往生)</span>　衣華觸體三禪樂<span class='note-inline'>(無量樂)</span></div>
<div class='lg-row'>內外映徹如明鏡<span class='note-inline'>(願往生)</span>　塵勞畢竟無緣起<span class='note-inline'>(無量樂)</span></div>
<div class='lg-row'>念念唯加三昧淨<span class='note-inline'>(願往生)</span>　無漏神通真復真<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　煩惱永絕不相干<span class='note-inline'>(無量樂)</span></div>
<div class='lg-row'>或有寶地瑠璃間<span class='note-inline'>(願往生)</span>　或有寶地紫金成<span class='note-inline'>(無量樂)</span></div>
<div class='lg-row'>或有寶地黃金作<span class='note-inline'>(願往生)</span>　或有寶地頗梨映<span class='note-inline'>(無量樂)</span></div>
<div class='lg-row'>或有千寶莊嚴地<span class='note-inline'>(願往生)</span>　或有算數寶為成<span class='note-inline'>(無量樂)</span></div>
<div class='lg-row'>一一色色光相照<span class='note-inline'>(願往生)</span>　十方來者皆行上<span class='note-inline'>(無量樂)</span></div>
<div class='lg-row'>行住進止逍遙樂<span class='note-inline'>(願往生)</span>　不愁官事不憂私<span class='note-inline'>(無量樂)</span></div>
<div class='lg-row'>或百或千作神變<span class='note-inline'>(願往生)</span>　會會供養皆周遍<span class='note-inline'>(無量樂)</span></div>
<div class='lg-row'>或作香雲千寶蓋<span class='note-inline'>(願往生)</span>　即此雲內雨香華<span class='note-inline'>(無量樂)</span></div>
<div class='lg-row'>種種莊嚴隨念出<span class='note-inline'>(願往生)</span>　所到之處現希奇<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　畢命直入無為會<span class='note-inline'>(無量樂)</span></div>
<div class='lg-row'>寶樹寶林行遍滿<span class='note-inline'>(願往生)</span>　一一林樹盡莊嚴<span class='note-inline'>(無量樂)</span></div>
<div class='lg-row'>根根相對莖相望<span class='note-inline'>(願往生)</span>　枝枝相準條相順<span class='note-inline'>(無量樂)</span></div>
<div class='lg-row'>節節相盤葉相次<span class='note-inline'>(願往生)</span>　華華相向果相當<span class='note-inline'>(無量樂)</span></div>
<div class='lg-row'>光光照曜自他國<span class='note-inline'>(願往生)</span>　照處昤曨隨物色<span class='note-inline'>(無量樂)</span></div>
<div class='lg-row'>光能變現希奇事<span class='note-inline'>(願往生)</span>　盡是彌陀願力作<span class='note-inline'>(無量樂)</span></div>
<div class='lg-row'>林樹行間寶階道<span class='note-inline'>(願往生)</span>　一一界上樓相間<span class='note-inline'>(無量樂)</span></div>
<div class='lg-row'>重重羅網奏天樂<span class='note-inline'>(願往生)</span>　供養無邊樓內人<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　形枯命斷佛前期<span class='note-inline'>(無量樂)</span></div>
<div class='lg-row'>忽爾思量彼快樂<span class='note-inline'>(願往生)</span>　人人有分不須疑<span class='note-inline'>(無量樂)</span></div>
<div class='lg-row'>金剛無漏莊嚴地<span class='note-inline'>(願往生)</span>　明明相照超千日<span class='note-inline'>(無量樂)</span></div>
<div class='lg-row'>彌陀願力莊嚴地<span class='note-inline'>(願往生)</span>　作一蓮華大寶王<span class='note-inline'>(無量樂)</span></div>
<div class='lg-row'>葉葉相重八萬四<span class='note-inline'>(願往生)</span>　一葉摩尼百千億<span class='note-inline'>(無量樂)</span></div>
<div class='lg-row'>一一摩尼光千色<span class='note-inline'>(願往生)</span>　上照虛空變成蓋<span class='note-inline'>(無量樂)</span></div>
<div class='lg-row'>八萬金剛臺上布<span class='note-inline'>(願往生)</span>　真珠寶網覆華籠<span class='note-inline'>(無量樂)</span></div>
<div class='lg-row'>四幢承縵垂絞絡<span class='note-inline'>(願往生)</span>　獨顯真金功德身<span class='note-inline'>(無量樂)</span></div>
<div class='lg-row'>一坐華臺未曾動<span class='note-inline'>(願往生)</span>　徹窮後際度眾生<span class='note-inline'>(無量樂)</span></div>
<div class='lg-row'>普勸眾生常憶念<span class='note-inline'>(願往生)</span>　行住坐臥令心見<span class='note-inline'>(無量樂)</span></div>
<div class='lg-row'>佛身圓滿無背相<span class='note-inline'>(願往生)</span>　十方來人皆對面<span class='note-inline'>(無量樂)</span></div>
<div class='lg-row'>俱願傾心相續念<span class='note-inline'>(願往生)</span>　即現有緣心眼前<span class='note-inline'>(無量樂)</span></div>
<div class='lg-row'>得見淨土希奇事<span class='note-inline'>(願往生)</span>　皆是佛力遙加備<span class='note-inline'>(無量樂)</span></div>
<div class='lg-row'>觀音勢至雙華坐<span class='note-inline'>(願往生)</span>　一一莊嚴亦如佛<span class='note-inline'>(無量樂)</span></div>
<div class='lg-row'>四幢寶慢皆相似<span class='note-inline'>(願往生)</span>　寶羅寶網無殊異<span class='note-inline'>(無量樂)</span></div>
<div class='lg-row'>三華獨逈超眾坐<span class='note-inline'>(願往生)</span>　三身對坐最為尊<span class='note-inline'>(無量樂)</span></div>
<div class='lg-row'>本國他方菩薩眾<span class='note-inline'>(願往生)</span>　一切時中圍繞讚<span class='note-inline'>(無量樂)</span></div>
<div class='lg-row'>如此大海塵沙會<span class='note-inline'>(願往生)</span>　眾生生者入其中<span class='note-inline'>(無量樂)</span></div>
<div class='lg-row'>非是口言即生彼<span class='note-inline'>(願往生)</span>　會是專行不惜身<span class='note-inline'>(無量樂)</span></div>
<div class='lg-row'>寶樓重疊非人造<span class='note-inline'>(願往生)</span>　寶幢樹林亦皆然<span class='note-inline'>(無量樂)</span></div>
<div class='lg-row'>池渠四岸皆充遍<span class='note-inline'>(願往生)</span>　微風暫觸奏天樂<span class='note-inline'>(無量樂)</span></div>
<div class='lg-row'>法響灌心毛孔入<span class='note-inline'>(願往生)</span>　即悟恒沙三昧門<span class='note-inline'>(無量樂)</span></div>
<div class='lg-row'>一一渠中華遍滿<span class='note-inline'>(願往生)</span>　或開或合人無數<span class='note-inline'>(無量樂)</span></div>
<div class='lg-row'>或坐或立相招喚<span class='note-inline'>(願往生)</span>　競取香華相供養<span class='note-inline'>(無量樂)</span></div>
<div class='lg-row'>或語或笑身心樂<span class='note-inline'>(願往生)</span>　即憶閻浮同行人<span class='note-inline'>(無量樂)</span></div>
<div class='lg-row'>各發誓願遙加備<span class='note-inline'>(願往生)</span>　專住莫退盡須來<span class='note-inline'>(無量樂)</span></div>
<div class='lg-row'>一到即受清虛樂<span class='note-inline'>(願往生)</span>　清虛即是涅槃因<span class='note-inline'>(無量樂)</span></div>
<div class='lg-row'>表知我心相憶念<span class='note-inline'>(願往生)</span>　各留半座與來人<span class='note-inline'>(無量樂)</span></div>
<div class='lg-row'>同學相隨遊法界<span class='note-inline'>(願往生)</span>　法界即是如來國<span class='note-inline'>(無量樂)</span></div>
<div class='lg-row'>一一佛國恒沙會<span class='note-inline'>(願往生)</span>　分身聽法修供養<span class='note-inline'>(無量樂)</span></div>
<div class='lg-row'>得蒙諸佛慈光照<span class='note-inline'>(願往生)</span>　摩頂授記入無餘<span class='note-inline'>(無量樂)</span></div>
<div class='lg-row'>意樂他方住即住<span class='note-inline'>(願往生)</span>　須欲歸還即歸還<span class='note-inline'>(無量樂)</span></div>
<div class='lg-row'>若住若還皆得益<span class='note-inline'>(願往生)</span>　本國他方亦無二<span class='note-inline'>(無量樂)</span></div>
<div class='lg-row'>悉是涅槃平等法<span class='note-inline'>(願往生)</span>　諸佛智慧亦同然<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　到處盡是法王家<span class='note-inline'>(無量樂)</span></div>
<div class='lg-row'>歷事已記還安樂<span class='note-inline'>(願往生)</span>　證得無量陀羅尼<span class='note-inline'>(無量樂)</span></div>
<div class='lg-row'>與諸菩薩塵沙眾<span class='note-inline'>(願往生)</span>　遍滿虛空來供養<span class='note-inline'>(無量樂)</span></div>
<div class='lg-row'>或散衣華變成蓋<span class='note-inline'>(願往生)</span>　或奏音樂變成雲<span class='note-inline'>(無量樂)</span></div>
<div class='lg-row'>變現幢幡無億數<span class='note-inline'>(願往生)</span>　一食之間到安樂<span class='note-inline'>(無量樂)</span></div>
<div class='lg-row'>安樂眾聖遙相見<span class='note-inline'>(願往生)</span>　知是他方同行人<span class='note-inline'>(無量樂)</span></div>
<div class='lg-row'>各起持華迎供養<span class='note-inline'>(願往生)</span>　即引直入彌陀會<span class='note-inline'>(無量樂)</span></div>
<div class='lg-row'>他方菩薩同禮佛<span class='note-inline'>(願往生)</span>　持華圍繞百千匝<span class='note-inline'>(無量樂)</span></div>
<div class='lg-row'>或散香華奏天樂<span class='note-inline'>(願往生)</span>　復現神變滿虛空<span class='note-inline'>(無量樂)</span></div>
<div class='lg-row'>光光相照供養佛<span class='note-inline'>(願往生)</span>　異口同音讚極樂<span class='note-inline'>(無量樂)</span></div>
<div class='lg-row'>彌陀應時動身相<span class='note-inline'>(願往生)</span>　身光遍照十方國<span class='note-inline'>(無量樂)</span></div>
<div class='lg-row'>所放神光色無盡<span class='note-inline'>(願往生)</span>　回光還照彌陀會<span class='note-inline'>(無量樂)</span></div>
<div class='lg-row'>照訖光從頂上入<span class='note-inline'>(願往生)</span>　大眾同知授記光<span class='note-inline'>(無量樂)</span></div>
<div class='lg-row'>收光未盡彌陀笑<span class='note-inline'>(願往生)</span>　普告大眾專心聽<span class='note-inline'>(無量樂)</span></div>
<div class='lg-row'>我今授汝菩提記<span class='note-inline'>(願往生)</span>　不久當盡來成佛<span class='note-inline'>(無量樂)</span></div>
<div class='lg-row'>本住他方化生眾<span class='note-inline'>(願往生)</span>　慶得難遭希有法<span class='note-inline'>(無量樂)</span></div>
<div class='lg-row'>得免娑婆長劫難<span class='note-inline'>(願往生)</span>　特蒙知識釋迦恩<span class='note-inline'>(無量樂)</span></div>
<div class='lg-row'>種種思量巧方便<span class='note-inline'>(願往生)</span>　選得彌陀弘誓門<span class='note-inline'>(無量樂)</span></div>
<div class='lg-row'>一切善業回生利<span class='note-inline'>(願往生)</span>　不如專念彌陀號<span class='note-inline'>(無量樂)</span></div>
<div class='lg-row'>念念稱名常懺悔<span class='note-inline'>(願往生)</span>　人能念佛佛還憶<span class='note-inline'>(無量樂)</span></div>
<div class='lg-row'>凡聖相知境相照<span class='note-inline'>(願往生)</span>　即是眾生增上緣<span class='note-inline'>(無量樂)</span></div>
<div class='lg-row'>不得信受他人語<span class='note-inline'>(願往生)</span>　但令心淨此皆淨<span class='note-inline'>(無量樂)</span></div>
<div class='lg-row'>若道此同諸佛國<span class='note-inline'>(願往生)</span>　何因六道同生死<span class='note-inline'>(無量樂)</span></div>
<div class='lg-row'>棘刺叢林滿三界<span class='note-inline'>(願往生)</span>　山河大地同高下<span class='note-inline'>(無量樂)</span></div>
<div class='lg-row'>水陸虛空眾生性<span class='note-inline'>(願往生)</span>　無明煩惱等貪瞋<span class='note-inline'>(無量樂)</span></div>
<div class='lg-row'>念念貪求財色苦<span class='note-inline'>(願往生)</span>　業愛癡繩縛人送<span class='note-inline'>(無量樂)</span></div>
<div class='lg-row'>閻羅遣使牽將去<span class='note-inline'>(願往生)</span>　獄率牛頭催復催<span class='note-inline'>(無量樂)</span></div>
<div class='lg-row'>盛火四面同時起<span class='note-inline'>(願往生)</span>　隨業風吹落苦中<span class='note-inline'>(無量樂)</span></div>
<div class='lg-row'>最火泥犁四門外<span class='note-inline'>(願往生)</span>　門門八萬四千隔<span class='note-inline'>(無量樂)</span></div>
<div class='lg-row'>一一隔中人人到<span class='note-inline'>(願往生)</span>　恒沙苦具在其中<span class='note-inline'>(無量樂)</span></div>
<div class='lg-row'>罪人身上煙炎起<span class='note-inline'>(願往生)</span>　飛輪刀劍縱橫入<span class='note-inline'>(無量樂)</span></div>
<div class='lg-row'>一切獄中同此苦<span class='note-inline'>(願往生)</span>　何時何劫得休時<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　三塗永絕願無名<span class='note-inline'>(無量樂)</span></div>
<div class='lg-row'>七重鐵城七重網<span class='note-inline'>(願往生)</span>　重重城內鐵林樹<span class='note-inline'>(無量樂)</span></div>
<div class='lg-row'>樹樹枝條八萬四<span class='note-inline'>(願往生)</span>　葉葉華果如刀輪<span class='note-inline'>(無量樂)</span></div>
<div class='lg-row'>飛輪上踊還來下<span class='note-inline'>(願往生)</span>　頭入足出痛難忍<span class='note-inline'>(無量樂)</span></div>
<div class='lg-row'>重重門上八萬釜<span class='note-inline'>(願往生)</span>　鎔銅鐵汁涌如泉<span class='note-inline'>(無量樂)</span></div>
<div class='lg-row'>沸涌騰波高八萬<span class='note-inline'>(願往生)</span>　直射門外千由旬<span class='note-inline'>(無量樂)</span></div>
<div class='lg-row'>四門四道罪人入<span class='note-inline'>(願往生)</span>　門開業火出來迎<span class='note-inline'>(無量樂)</span></div>
<div class='lg-row'>鐵汁焱焱流沒膝<span class='note-inline'>(願往生)</span>　觸處煙炎同時起<span class='note-inline'>(無量樂)</span></div>
<div class='lg-row'>牛頭獄率道邊嚂<span class='note-inline'>(願往生)</span>　大地震動如天雷<span class='note-inline'>(無量樂)</span></div>
<div class='lg-row'>罪人聞之心肚裂<span class='note-inline'>(願往生)</span>　鐵蟲鐵鳥爭來食<span class='note-inline'>(無量樂)</span></div>
<div class='lg-row'>鐵丸刀劍空中下<span class='note-inline'>(願往生)</span>　鎔銅鐵汁注身上<span class='note-inline'>(無量樂)</span></div>
<div class='lg-row'>去鐵城門四萬里<span class='note-inline'>(願往生)</span>　要取中行無避處<span class='note-inline'>(無量樂)</span></div>
<div class='lg-row'>行疾過風如箭射<span class='note-inline'>(願往生)</span>　須臾即入七重門<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　專心念佛斷貪瞋<span class='note-inline'>(無量樂)</span></div>
<div class='lg-row'>入此七重鐵門內<span class='note-inline'>(願往生)</span>　何時何劫得回還<span class='note-inline'>(無量樂)</span></div>
<div class='lg-row'>罪人入已門皆閉<span class='note-inline'>(願往生)</span>　一一身滿不相妨<span class='note-inline'>(無量樂)</span></div>
<div class='lg-row'>一臥八萬長時劫<span class='note-inline'>(願往生)</span>　皆由破法罪因緣<span class='note-inline'>(無量樂)</span></div>
<div class='lg-row'>謗毀三寶壞人善<span class='note-inline'>(願往生)</span>　亦墮阿鼻大獄中<span class='note-inline'>(無量樂)</span></div>
<div class='lg-row'>戲笑作罪多劫受<span class='note-inline'>(願往生)</span>　不惜佛意取人情<span class='note-inline'>(無量樂)</span></div>
<div class='lg-row'>慎莫輕心縱三業<span class='note-inline'>(願往生)</span>　業道分明不可欺<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　橫截業道入西方<span class='note-inline'>(無量樂)</span></div>
<div class='lg-row'>七重鐵城門門外<span class='note-inline'>(願往生)</span>　鐵蟒舉頭城上出<span class='note-inline'>(無量樂)</span></div>
<div class='lg-row'>火炎刀輪從口出<span class='note-inline'>(願往生)</span>　亦皆流注罪人上<span class='note-inline'>(無量樂)</span></div>
<div class='lg-row'>四角鐵狗身毛孔<span class='note-inline'>(願往生)</span>　亦雨煙火人身上<span class='note-inline'>(無量樂)</span></div>
<div class='lg-row'>羅剎擎叉刺心眼<span class='note-inline'>(願往生)</span>　皆由心眼墮泥犁<span class='note-inline'>(無量樂)</span></div>
<div class='lg-row'>熱鐵地上無窮苦<span class='note-inline'>(願往生)</span>　罪人或臥或行走<span class='note-inline'>(無量樂)</span></div>
<div class='lg-row'>大劫盡時眼中見<span class='note-inline'>(願往生)</span>　東門城外清林泉<span class='note-inline'>(無量樂)</span></div>
<div class='lg-row'>罪人一時向東走<span class='note-inline'>(願往生)</span>　臨臨欲到門還閉<span class='note-inline'>(無量樂)</span></div>
<div class='lg-row'>如是四門遙半劫<span class='note-inline'>(願往生)</span>　鐵網鉤身如棘林<span class='note-inline'>(無量樂)</span></div>
<div class='lg-row'>上有鷹鳥啄人肉<span class='note-inline'>(願往生)</span>　地有銅狗爭來食<span class='note-inline'>(無量樂)</span></div>
<div class='lg-row'>地上虛空無避處<span class='note-inline'>(願往生)</span>　動即苦具轉彌多<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　聞說此苦心摧碎<span class='note-inline'>(無量樂)</span></div>
<div class='lg-row'>不孝父母罵三寶<span class='note-inline'>(願往生)</span>　終時獄火自相迎<span class='note-inline'>(無量樂)</span></div>
<div class='lg-row'>毀辱六親破淨戒<span class='note-inline'>(願往生)</span>　亦墮如是泥犁中<span class='note-inline'>(無量樂)</span></div>
<div class='lg-row'>殺害眾生食他肉<span class='note-inline'>(願往生)</span>　直入泥犁火聚中<span class='note-inline'>(無量樂)</span></div>
<div class='lg-row'>見聞方便處分殺<span class='note-inline'>(願往生)</span>　如前受苦未何央<span class='note-inline'>(無量樂)</span></div>
<div class='lg-row'>劫盜三寶眾生物<span class='note-inline'>(願往生)</span>　一墮泥犁無出期<span class='note-inline'>(無量樂)</span></div>
<div class='lg-row'>偷劫父母六親物<span class='note-inline'>(願往生)</span>　亦入如是泥犁中<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　不惜身財常專施<span class='note-inline'>(無量樂)</span></div>
<div class='lg-row'>惡染師僧壤淨行<span class='note-inline'>(願往生)</span>　泥犁永劫出無期<span class='note-inline'>(無量樂)</span></div>
<div class='lg-row'>邪染眾生及眷屬<span class='note-inline'>(願往生)</span>　定入泥犁長劫苦<span class='note-inline'>(無量樂)</span></div>
<div class='lg-row'>若得人身黃門報<span class='note-inline'>(願往生)</span>　六親同住如怨家<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　願斷邪心修梵行<span class='note-inline'>(無量樂)</span></div>
<div class='lg-row'>欺誑三寶眾生類<span class='note-inline'>(願往生)</span>　死入泥犁無出期<span class='note-inline'>(無量樂)</span></div>
<div class='lg-row'>惡口兩舌貪瞋慢<span class='note-inline'>(願往生)</span>　八萬地獄皆周遍<span class='note-inline'>(無量樂)</span></div>
<div class='lg-row'>論說他人三寶過<span class='note-inline'>(願往生)</span>　死入拔舌泥犁中<span class='note-inline'>(無量樂)</span></div>
<div class='lg-row'>普勸眾生護三業<span class='note-inline'>(願往生)</span>　行住坐臥念彌陀<span class='note-inline'>(無量樂)</span></div>
<div class='lg-row'>一切時中憶地獄<span class='note-inline'>(願往生)</span>　發起增上往生心<span class='note-inline'>(無量樂)</span></div>
<div class='lg-row'>誓願不作三塗業<span class='note-inline'>(願往生)</span>　人天樂報亦無心<span class='note-inline'>(無量樂)</span></div>
<div class='lg-row'>忽憶地獄長時苦<span class='note-inline'>(願往生)</span>　不捨須臾忘安樂<span class='note-inline'>(無量樂)</span></div>
<div class='lg-row'>安樂佛國無為地<span class='note-inline'>(願往生)</span>　畢竟安身實是精<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　唯佛一道獨清閑<span class='note-inline'>(無量樂)</span></div>
<div class='lg-row'>淨土莊嚴無有盡<span class='note-inline'>(願往生)</span>　十方生者亦無窮<span class='note-inline'>(無量樂)</span></div>
<div class='lg-row'>千劫萬劫恒沙劫<span class='note-inline'>(願往生)</span>　一切去者不相妨<span class='note-inline'>(無量樂)</span></div>
<div class='lg-row'>十方眾生未曾減<span class='note-inline'>(願往生)</span>　彌陀佛國亦無增<span class='note-inline'>(無量樂)</span></div>
<div class='lg-row'>彌陀願力隨心大<span class='note-inline'>(願往生)</span>　四種莊嚴普皆遍<span class='note-inline'>(無量樂)</span></div>
<div class='lg-row'>三明六通常自在<span class='note-inline'>(願往生)</span>　遍入眾生心想中<span class='note-inline'>(無量樂)</span></div>
<div class='lg-row'>佛身相好依心起<span class='note-inline'>(願往生)</span>　隨念即現真金佛<span class='note-inline'>(無量樂)</span></div>
<div class='lg-row'>真金即是彌陀相<span class='note-inline'>(願往生)</span>　圓光化佛現人前<span class='note-inline'>(無量樂)</span></div>
<div class='lg-row'>相好彌多八萬四<span class='note-inline'>(願往生)</span>　一一光明照十方<span class='note-inline'>(無量樂)</span></div>
<div class='lg-row'>不為餘緣光普照<span class='note-inline'>(願往生)</span>　唯覓念佛往生人<span class='note-inline'>(無量樂)</span></div>
<div class='lg-row'>萬行俱回皆得往<span class='note-inline'>(願往生)</span>　念佛一行最為尊<span class='note-inline'>(無量樂)</span></div>
<div class='lg-row'>回生雜善恐力弱<span class='note-inline'>(願往生)</span>　無過一日七日念<span class='note-inline'>(無量樂)</span></div>
<div class='lg-row'>命欲終時聖眾現<span class='note-inline'>(願往生)</span>　即坐華臺至寶國<span class='note-inline'>(無量樂)</span></div>
<div class='lg-row'>清淨大海無生眾<span class='note-inline'>(願往生)</span>　遙見生者皆歡喜<span class='note-inline'>(無量樂)</span></div>
<div class='lg-row'>觀音相好佛無異<span class='note-inline'>(願往生)</span>　慈悲救苦最為強<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　不違師教念彌陀<span class='note-inline'>(無量樂)</span></div>
<div class='lg-row'>救苦雖遙別世界<span class='note-inline'>(願往生)</span>　眾生急念應時來<span class='note-inline'>(無量樂)</span></div>
<div class='lg-row'>或現聲聞菩薩相<span class='note-inline'>(願往生)</span>　隨緣樂見度眾生<span class='note-inline'>(無量樂)</span></div>
<div class='lg-row'>悲心拔苦超三界<span class='note-inline'>(願往生)</span>　慈心與樂涅槃期<span class='note-inline'>(無量樂)</span></div>
<div class='lg-row'>隨逐眾生身有異<span class='note-inline'>(願往生)</span>　分身六道度時機<span class='note-inline'>(無量樂)</span></div>
<div class='lg-row'>禮念觀身除罪障<span class='note-inline'>(願往生)</span>　直是發願慈悲極<span class='note-inline'>(無量樂)</span></div>
<div class='lg-row'>一切時中緣法界<span class='note-inline'>(願往生)</span>　攝取六道現身中<span class='note-inline'>(無量樂)</span></div>
<div class='lg-row'>現見耳聞心內事<span class='note-inline'>(願往生)</span>　尋聲救苦剎那間<span class='note-inline'>(無量樂)</span></div>
<div class='lg-row'>天冠化佛高千里<span class='note-inline'>(願往生)</span>　念報慈恩常頂戴<span class='note-inline'>(無量樂)</span></div>
<div class='lg-row'>眉間毫相七寶色<span class='note-inline'>(願往生)</span>　色色八萬四千光<span class='note-inline'>(無量樂)</span></div>
<div class='lg-row'>光光化佛菩薩眾<span class='note-inline'>(願往生)</span>　遍滿神通極樂界<span class='note-inline'>(無量樂)</span></div>
<div class='lg-row'>身作光明紫金色<span class='note-inline'>(願往生)</span>　內外映徹如明鏡<span class='note-inline'>(無量樂)</span></div>
<div class='lg-row'>一切光明如瓔珞<span class='note-inline'>(願往生)</span>　遍身交珞垂鈴珮<span class='note-inline'>(無量樂)</span></div>
<div class='lg-row'>兩手纖圓雜華色<span class='note-inline'>(願往生)</span>　恒將此手接眾生<span class='note-inline'>(無量樂)</span></div>
<div class='lg-row'>舉足千輪印寶地<span class='note-inline'>(願往生)</span>　下足金華滿世界<span class='note-inline'>(無量樂)</span></div>
<div class='lg-row'>本住他方行坐處<span class='note-inline'>(願往生)</span>　觸者即悟無生忍<span class='note-inline'>(無量樂)</span></div>
<div class='lg-row'>地前地上元無二<span class='note-inline'>(願往生)</span>　隨根利鈍超增位<span class='note-inline'>(無量樂)</span></div>
<div class='lg-row'>念念時中常得證<span class='note-inline'>(願往生)</span>　未得施功方得悟<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　畢命同生誓不退<span class='note-inline'>(無量樂)</span></div>
<div class='lg-row'>如此逍遙快樂地<span class='note-inline'>(願往生)</span>　更貪何事不求生<span class='note-inline'>(無量樂)</span></div>
<div class='lg-row'>救苦分身平等化<span class='note-inline'>(願往生)</span>　化得即送彌陀國<span class='note-inline'>(無量樂)</span></div>
<div class='lg-row'>眾等咸蒙大悲力<span class='note-inline'>(願往生)</span>　碎身慚謝報慈恩<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　觀音引接見彌陀<span class='note-inline'>(無量樂)</span></div>
<div class='lg-row'>勢至菩薩威光大<span class='note-inline'>(願往生)</span>　身色相好等觀音<span class='note-inline'>(無量樂)</span></div>
<div class='lg-row'>身上光明遍法界<span class='note-inline'>(願往生)</span>　照處皆同紫金色<span class='note-inline'>(無量樂)</span></div>
<div class='lg-row'>有緣眾生蒙光照<span class='note-inline'>(願往生)</span>　增長智慧生安樂<span class='note-inline'>(無量樂)</span></div>
<div class='lg-row'>頂戴華冠垂瓔珞<span class='note-inline'>(願往生)</span>　寶瓶光出現希奇<span class='note-inline'>(無量樂)</span></div>
<div class='lg-row'>勢至行時震法界<span class='note-inline'>(願往生)</span>　震處蓮華自然出<span class='note-inline'>(無量樂)</span></div>
<div class='lg-row'>蓮華莊嚴如極樂<span class='note-inline'>(願往生)</span>　一切佛國皆如是<span class='note-inline'>(無量樂)</span></div>
<div class='lg-row'>坐時先動彌陀國<span class='note-inline'>(願往生)</span>　後震上下塵沙剎<span class='note-inline'>(無量樂)</span></div>
<div class='lg-row'>一一剎土分身集<span class='note-inline'>(願往生)</span>　皆是彌陀三化身<span class='note-inline'>(無量樂)</span></div>
<div class='lg-row'>化佛觀音勢至集<span class='note-inline'>(願往生)</span>　側塞虛空極樂上<span class='note-inline'>(無量樂)</span></div>
<div class='lg-row'>各坐蓮華百寶座<span class='note-inline'>(願往生)</span>　異口同音說妙法<span class='note-inline'>(無量樂)</span></div>
<div class='lg-row'>極樂眾生見聞益<span class='note-inline'>(願往生)</span>　超證常倫諸地上<span class='note-inline'>(無量樂)</span></div>
<div class='lg-row'>大集剎益塵沙眾<span class='note-inline'>(願往生)</span>　聽法供養逕諸劫<span class='note-inline'>(無量樂)</span></div>
<div class='lg-row'>是故彼國名極樂<span class='note-inline'>(願往生)</span>　普勸同生常憶念<span class='note-inline'>(無量樂)</span></div>
<div class='lg-row'>一切時中面西向<span class='note-inline'>(願往生)</span>　心想見彼彌陀身<span class='note-inline'>(無量樂)</span></div>
<div class='lg-row'>地上莊嚴無億數<span class='note-inline'>(願往生)</span>　寶樓林樹垂瓔珞<span class='note-inline'>(無量樂)</span></div>
<div class='lg-row'>正坐跏<span class='corr'>趺</span>往生想<span class='note-inline'>(願往生)</span>　直注華池大會中<span class='note-inline'>(無量樂)</span></div>
<div class='lg-row'>想入華中華合想<span class='note-inline'>(願往生)</span>　即想華開見佛身<span class='note-inline'>(無量樂)</span></div>
<div class='lg-row'>想見彌陀光雜色<span class='note-inline'>(願往生)</span>　光光相照自身來<span class='note-inline'>(無量樂)</span></div>
<div class='lg-row'>又想自身慈光照<span class='note-inline'>(願往生)</span>　即想籠籠心眼開<span class='note-inline'>(無量樂)</span></div>
<div class='lg-row'>想見虛空化佛眾<span class='note-inline'>(願往生)</span>　想聞林樹奏天樂<span class='note-inline'>(無量樂)</span></div>
<div class='lg-row'>水鳥流波宣妙法<span class='note-inline'>(願往生)</span>　心心專注想令成<span class='note-inline'>(無量樂)</span></div>
<div class='lg-row'>注想成時寶國現<span class='note-inline'>(願往生)</span>　即得化佛來加備<span class='note-inline'>(無量樂)</span></div>
<div class='lg-row'>觀音勢至身無數<span class='note-inline'>(願往生)</span>　常來至此行人邊<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　專心想佛見無疑<span class='note-inline'>(無量樂)</span></div>
<div class='lg-row'>佛知眾生流浪久<span class='note-inline'>(願往生)</span>　無明障重難開悟<span class='note-inline'>(無量樂)</span></div>
<div class='lg-row'>佛恐觀大難周遍<span class='note-inline'>(願往生)</span>　更教觀小在池中<span class='note-inline'>(無量樂)</span></div>
<div class='lg-row'>想一蓮華百寶葉<span class='note-inline'>(願往生)</span>　丈六化佛坐華臺<span class='note-inline'>(無量樂)</span></div>
<div class='lg-row'>身雖大小能除障<span class='note-inline'>(願往生)</span>　觀音勢至等同然<span class='note-inline'>(無量樂)</span></div>
<div class='lg-row'>四種威儀常自策<span class='note-inline'>(願往生)</span>　命盡須臾歸自然<span class='note-inline'>(無量樂)</span></div>
<div class='lg-row'>自然即是彌陀國<span class='note-inline'>(願往生)</span>　究竟常安無退時<span class='note-inline'>(無量樂)</span></div>
<div class='lg-row'>縱盡百年如一日<span class='note-inline'>(願往生)</span>　一日須臾何足期<span class='note-inline'>(無量樂)</span></div>
<div class='lg-row'>上品上生凡夫等<span class='note-inline'>(願往生)</span>　持戒念佛誦經專<span class='note-inline'>(無量樂)</span></div>
<div class='lg-row'>一切時中常勇猛<span class='note-inline'>(願往生)</span>　臨終聖眾自來迎<span class='note-inline'>(無量樂)</span></div>
<div class='lg-row'>觀音大勢擎華至<span class='note-inline'>(願往生)</span>　一時接手上金臺<span class='note-inline'>(無量樂)</span></div>
<div class='lg-row'>無數化佛菩薩眾<span class='note-inline'>(願往生)</span>　摩頭讚歎隨佛去<span class='note-inline'>(無量樂)</span></div>
<div class='lg-row'>一念之間到佛國<span class='note-inline'>(願往生)</span>　即現真容菩薩眾<span class='note-inline'>(無量樂)</span></div>
<div class='lg-row'>光明寶林皆說法<span class='note-inline'>(願往生)</span>　當時即悟無生忍<span class='note-inline'>(無量樂)</span></div>
<div class='lg-row'>須臾歷事他方佛<span class='note-inline'>(願往生)</span>　一念歸還得千證<span class='note-inline'>(無量樂)</span></div>
<div class='lg-row'>上品中生凡夫等<span class='note-inline'>(願往生)</span>　讀誦念佛專持戒<span class='note-inline'>(無量樂)</span></div>
<div class='lg-row'>一日七日俱回向<span class='note-inline'>(願往生)</span>　臨終聖眾皆來現<span class='note-inline'>(無量樂)</span></div>
<div class='lg-row'>觀音大勢擎華立<span class='note-inline'>(願往生)</span>　行者即上紫金臺<span class='note-inline'>(無量樂)</span></div>
<div class='lg-row'>與千化佛同時讚<span class='note-inline'>(願往生)</span>　從佛須臾入寶池<span class='note-inline'>(無量樂)</span></div>
<div class='lg-row'>一宿障盡華開發<span class='note-inline'>(願往生)</span>　見佛即欲下金臺<span class='note-inline'>(無量樂)</span></div>
<div class='lg-row'>足未至地華承足<span class='note-inline'>(願往生)</span>　佛放金光來照身<span class='note-inline'>(無量樂)</span></div>
<div class='lg-row'>直到彌陀佛前立<span class='note-inline'>(願往生)</span>　讚佛七日得無生<span class='note-inline'>(無量樂)</span></div>
<div class='lg-row'>須臾歷事他方佛<span class='note-inline'>(願往生)</span>　證得百千三昧門<span class='note-inline'>(無量樂)</span></div>
<div class='lg-row'>少許時間逕三劫<span class='note-inline'>(願往生)</span>　即入明門歡喜地<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　持戒作善莫推閑<span class='note-inline'>(無量樂)</span></div>
<div class='lg-row'>推閑即造輪回業<span class='note-inline'>(願往生)</span>　彌陀淨土遣誰去<span class='note-inline'>(無量樂)</span></div>
<div class='lg-row'>湯火燒身急自撥<span class='note-inline'>(願往生)</span>　莫待他人推緣事<span class='note-inline'>(無量樂)</span></div>
<div class='lg-row'>貪瞋火宅相燒苦<span class='note-inline'>(願往生)</span>　障重心頑未覺痛<span class='note-inline'>(無量樂)</span></div>
<div class='lg-row'>覺痛即斷愚癡業<span class='note-inline'>(願往生)</span>　悔心慚愧生安樂<span class='note-inline'>(無量樂)</span></div>
<div class='lg-row'>安樂即是金剛地<span class='note-inline'>(願往生)</span>　凡夫六道永無名<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　極樂清閑實是精<span class='note-inline'>(無量樂)</span></div>
<div class='lg-row'>上品下生凡夫等<span class='note-inline'>(願往生)</span>　深信因果莫生疑<span class='note-inline'>(無量樂)</span></div>
<div class='lg-row'>三業起行多憍慢<span class='note-inline'>(願往生)</span>　單發無上菩提心<span class='note-inline'>(無量樂)</span></div>
<div class='lg-row'>回心念念生安樂<span class='note-inline'>(願往生)</span>　終時即見金華至<span class='note-inline'>(無量樂)</span></div>
<div class='lg-row'>五百化佛觀音等<span class='note-inline'>(願往生)</span>　一時接手入華中<span class='note-inline'>(無量樂)</span></div>
<div class='lg-row'>一念乘華寶池內<span class='note-inline'>(願往生)</span>　一日一夜寶華開<span class='note-inline'>(無量樂)</span></div>
<div class='lg-row'>華開見佛微微障<span class='note-inline'>(願往生)</span>　三七已後始分明<span class='note-inline'>(無量樂)</span></div>
<div class='lg-row'>耳聽眾聲心得悟<span class='note-inline'>(願往生)</span>　歷事他方蒙授記<span class='note-inline'>(無量樂)</span></div>
<div class='lg-row'>十劫須臾不覺盡<span class='note-inline'>(願往生)</span>　進入明門歡喜地<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　盡名為期莫生疑<span class='note-inline'>(無量樂)</span></div>
<div class='lg-row'>若是釋迦真弟子<span class='note-inline'>(願往生)</span>　誓行佛語生安樂<span class='note-inline'>(無量樂)</span></div>
<div class='lg-row'>不得悠悠信他語<span class='note-inline'>(願往生)</span>　隨緣治病各依法<span class='note-inline'>(無量樂)</span></div>
<div class='lg-row'>忽遇災危身自急<span class='note-inline'>(願往生)</span>　道俗千里未能救<span class='note-inline'>(無量樂)</span></div>
<div class='lg-row'>口說事空心行怨<span class='note-inline'>(願往生)</span>　是非人我如山岳<span class='note-inline'>(無量樂)</span></div>
<div class='lg-row'>如此之人不可近<span class='note-inline'>(願往生)</span>　近即輪回長劫苦<span class='note-inline'>(無量樂)</span></div>
<div class='lg-row'>側耳傾心常採訪<span class='note-inline'>(願往生)</span>　今身修道得無生<span class='note-inline'>(無量樂)</span></div>
<div class='lg-row'>若聞此法希奇益<span class='note-inline'>(願往生)</span>　不顧身命要求得<span class='note-inline'>(無量樂)</span></div>
<div class='lg-row'>若能專行不惜命<span class='note-inline'>(願往生)</span>　命斷須臾生安樂<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　念佛即是涅槃門<span class='note-inline'>(無量樂)</span></div>
<div class='lg-row'>中品上生凡夫等<span class='note-inline'>(願往生)</span>　偏學聲聞緣覺行<span class='note-inline'>(無量樂)</span></div>
<div class='lg-row'>戒定慈悲常勇猛<span class='note-inline'>(願往生)</span>　一心回願生安樂<span class='note-inline'>(無量樂)</span></div>
<div class='lg-row'>終時化佛聲聞到<span class='note-inline'>(願往生)</span>　七寶蓮華行者前<span class='note-inline'>(無量樂)</span></div>
<div class='lg-row'>佛放光明照身頂<span class='note-inline'>(願往生)</span>　行者自見上華臺<span class='note-inline'>(無量樂)</span></div>
<div class='lg-row'>低頭禮佛在此國<span class='note-inline'>(願往生)</span>　舉頭已入彌陀界<span class='note-inline'>(無量樂)</span></div>
<div class='lg-row'>到彼華開尋見佛<span class='note-inline'>(願往生)</span>　聞說四諦證真如<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　實是彌陀願力恩<span class='note-inline'>(無量樂)</span></div>
<div class='lg-row'>中品中生凡夫等<span class='note-inline'>(願往生)</span>　一日一夜持眾戒<span class='note-inline'>(無量樂)</span></div>
<div class='lg-row'>回此戒福善根力<span class='note-inline'>(願往生)</span>　直到彌陀安養國<span class='note-inline'>(無量樂)</span></div>
<div class='lg-row'>臨終化佛師僧現<span class='note-inline'>(願往生)</span>　七寶華來行者前<span class='note-inline'>(無量樂)</span></div>
<div class='lg-row'>行者見華心踊躍<span class='note-inline'>(願往生)</span>　即上華臺隨佛去<span class='note-inline'>(無量樂)</span></div>
<div class='lg-row'>一念之間入寶國<span class='note-inline'>(願往生)</span>　直入八德寶池中<span class='note-inline'>(無量樂)</span></div>
<div class='lg-row'>池內蓮華無億數<span class='note-inline'>(願往生)</span>　悉是十方同行人<span class='note-inline'>(無量樂)</span></div>
<div class='lg-row'>七日七夜蓮華發<span class='note-inline'>(願往生)</span>　華開見佛得初真<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　勤修實行不欺人<span class='note-inline'>(無量樂)</span></div>
<div class='lg-row'>中品下生凡夫等<span class='note-inline'>(願往生)</span>　孝養父母行人信<span class='note-inline'>(無量樂)</span></div>
<div class='lg-row'>臨終遇值善知識<span class='note-inline'>(願往生)</span>　為說極樂彌陀願<span class='note-inline'>(無量樂)</span></div>
<div class='lg-row'>聞說合掌回心向<span class='note-inline'>(願往生)</span>　乘念即到寶池中<span class='note-inline'>(無量樂)</span></div>
<div class='lg-row'>百寶蓮華臺上座<span class='note-inline'>(願往生)</span>　七七日後寶華開<span class='note-inline'>(無量樂)</span></div>
<div class='lg-row'>華開見佛塵沙眾<span class='note-inline'>(願往生)</span>　一劫已後證無生<span class='note-inline'>(無量樂)</span></div>
<div class='lg-row'>無生即是阿羅漢<span class='note-inline'>(願往生)</span>　羅漢回心向大乘<span class='note-inline'>(無量樂)</span></div>
<div class='lg-row'>一發已去小心滅<span class='note-inline'>(願往生)</span>　直至菩提無有退<span class='note-inline'>(無量樂)</span></div>
<div class='lg-row'>是故天親作論說<span class='note-inline'>(願往生)</span>　二乘心種永無生<span class='note-inline'>(無量樂)</span></div>
<div class='lg-row'>故言大乘善根界<span class='note-inline'>(願往生)</span>　畢竟永絕譏嫌過<span class='note-inline'>(無量樂)</span></div>
<div class='lg-row'>大小凡夫平等攝<span class='note-inline'>(願往生)</span>　且避六道三塗難<span class='note-inline'>(無量樂)</span></div>
<div class='lg-row'>願住彌陀佛國內<span class='note-inline'>(願往生)</span>　證與不證亦心閑<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　頓超生死出<span class='corr'>娑</span>婆<span class='note-inline'>(無量樂)</span></div>
<div class='lg-row'>下品上生凡夫等<span class='note-inline'>(願往生)</span>　具造十惡無餘善<span class='note-inline'>(無量樂)</span></div>
<div class='lg-row'>增長無明但快意<span class='note-inline'>(願往生)</span>　見他修福生非毀<span class='note-inline'>(無量樂)</span></div>
<div class='lg-row'>如此愚人難覺悟<span class='note-inline'>(願往生)</span>　良由知識惡強緣<span class='note-inline'>(無量樂)</span></div>
<div class='lg-row'>唯知目前貪酒皮<span class='note-inline'>(願往生)</span>　不覺地獄盡抄名<span class='note-inline'>(無量樂)</span></div>
<div class='lg-row'>一入泥犁受長苦<span class='note-inline'>(願往生)</span>　始憶人中善知識<span class='note-inline'>(無量樂)</span></div>
<div class='lg-row'>罪人臨終得重病<span class='note-inline'>(願往生)</span>　神識昏狂心倒亂<span class='note-inline'>(無量樂)</span></div>
<div class='lg-row'>地獄芬芬眼前現<span class='note-inline'>(願往生)</span>　白汗流出手把空<span class='note-inline'>(無量樂)</span></div>
<div class='lg-row'>如此困苦誰能救<span class='note-inline'>(願往生)</span>　會是知識彌陀恩<span class='note-inline'>(無量樂)</span></div>
<div class='lg-row'>手執香爐教懺悔<span class='note-inline'>(願往生)</span>　教令合掌念彌陀<span class='note-inline'>(無量樂)</span></div>
<div class='lg-row'>一聲稱佛除眾苦<span class='note-inline'>(願往生)</span>　五百萬劫罪消除<span class='note-inline'>(無量樂)</span></div>
<div class='lg-row'>化佛菩薩尋聲到<span class='note-inline'>(願往生)</span>　我故持華迎汝來<span class='note-inline'>(無量樂)</span></div>
<div class='lg-row'>行者見佛光明喜<span class='note-inline'>(願往生)</span>　即坐七寶蓮華上<span class='note-inline'>(無量樂)</span></div>
<div class='lg-row'>從佛須臾還寶國<span class='note-inline'>(願往生)</span>　到即直入寶池中<span class='note-inline'>(無量樂)</span></div>
<div class='lg-row'>七七華開得見佛<span class='note-inline'>(願往生)</span>　觀音大勢慈光照<span class='note-inline'>(無量樂)</span></div>
<div class='lg-row'>眼目睛明心得悟<span class='note-inline'>(願往生)</span>　合掌始發菩提心<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　得脫三塗知識恩<span class='note-inline'>(無量樂)</span></div>
<div class='lg-row'>若非知識教稱佛<span class='note-inline'>(願往生)</span>　如何得入彌陀國<span class='note-inline'>(無量樂)</span></div>
<div class='lg-row'>下品中生凡夫等<span class='note-inline'>(願往生)</span>　破戒偷僧起眾罪<span class='note-inline'>(無量樂)</span></div>
<div class='lg-row'>邪命說法無慚愧<span class='note-inline'>(願往生)</span>　破戒因果打師僧<span class='note-inline'>(無量樂)</span></div>
<div class='lg-row'>如此愚人臨死日<span class='note-inline'>(願往生)</span>　節節酸疼錐刀刺<span class='note-inline'>(無量樂)</span></div>
<div class='lg-row'>地獄猛火皆來逼<span class='note-inline'>(願往生)</span>　當時即值善知識<span class='note-inline'>(無量樂)</span></div>
<div class='lg-row'>發大慈悲教念佛<span class='note-inline'>(願往生)</span>　地獄猛火變風涼<span class='note-inline'>(無量樂)</span></div>
<div class='lg-row'>天華旋轉隨風落<span class='note-inline'>(願往生)</span>　化佛菩薩乘華上<span class='note-inline'>(無量樂)</span></div>
<div class='lg-row'>行者即坐天華上<span class='note-inline'>(願往生)</span>　從佛須臾入寶池<span class='note-inline'>(無量樂)</span></div>
<div class='lg-row'>障重華開逕六劫<span class='note-inline'>(願往生)</span>　華開始發菩提心<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　碎身慚謝釋迦恩<span class='note-inline'>(無量樂)</span></div>
<div class='lg-row'>下品下生凡夫等<span class='note-inline'>(願往生)</span>　十惡五逆皆能造<span class='note-inline'>(無量樂)</span></div>
<div class='lg-row'>如此愚人多造罪<span class='note-inline'>(願往生)</span>　經歷地獄無窮劫<span class='note-inline'>(無量樂)</span></div>
<div class='lg-row'>臨終忽遇善知識<span class='note-inline'>(願往生)</span>　為說妙法令安穩<span class='note-inline'>(無量樂)</span></div>
<div class='lg-row'>刀風解時貪忍痛<span class='note-inline'>(願往生)</span>　教令念佛不能念<span class='note-inline'>(無量樂)</span></div>
<div class='lg-row'>善友告言專合掌<span class='note-inline'>(願往生)</span>　正念專稱無量壽<span class='note-inline'>(無量樂)</span></div>
<div class='lg-row'>聲聲連注滿十念<span class='note-inline'>(願往生)</span>　念念消除五逆障<span class='note-inline'>(無量樂)</span></div>
<div class='lg-row'>謗法闡提行十惡<span class='note-inline'>(願往生)</span>　回心念佛罪皆除<span class='note-inline'>(無量樂)</span></div>
<div class='lg-row'>病者身心覺醒悟<span class='note-inline'>(願往生)</span>　眼前即有金華現<span class='note-inline'>(無量樂)</span></div>
<div class='lg-row'>金華光明照行者<span class='note-inline'>(願往生)</span>　身心歡喜上華臺<span class='note-inline'>(無量樂)</span></div>
<div class='lg-row'>乘華一念至佛國<span class='note-inline'>(願往生)</span>　直入大會佛前池<span class='note-inline'>(無量樂)</span></div>
<div class='lg-row'>殘殃未盡華中合<span class='note-inline'>(願往生)</span>　十二劫後始華開<span class='note-inline'>(無量樂)</span></div>
<div class='lg-row'>華內坐時無微苦<span class='note-inline'>(願往生)</span>　超過色界三禪樂<span class='note-inline'>(無量樂)</span></div>
</div>
<div class="lg regular"><div class='lg-row'>般舟三昧樂<span class='note-inline'>(願往生)</span>　勉入地獄坐金蓮<span class='note-inline'>(無量樂)</span></div>
<div class='lg-row'>寧合金華百千劫<span class='note-inline'>(願往生)</span>　不能地獄須臾間<span class='note-inline'>(無量樂)</span></div>
<div class='lg-row'>觀音大勢慈光照<span class='note-inline'>(願往生)</span>　徐徐為說安心法<span class='note-inline'>(無量樂)</span></div>
<div class='lg-row'>行者得聞希有法<span class='note-inline'>(願往生)</span>　智慧法眼豁然開<span class='note-inline'>(無量樂)</span></div>
<div class='lg-row'>法眼開時見佛會<span class='note-inline'>(願往生)</span>　即發無上菩提心<span class='note-inline'>(無量樂)</span></div>
<div class='lg-row'>或坐或立遊行觀<span class='note-inline'>(願往生)</span>　到處唯聞說法聲<span class='note-inline'>(無量樂)</span></div>
<div class='lg-row'>身心毛孔皆得悟<span class='note-inline'>(願往生)</span>　菩薩聖眾皆充滿<span class='note-inline'>(無量樂)</span></div>
<div class='lg-row'>自作神通入彼會<span class='note-inline'>(願往生)</span>　憶本娑婆知識恩<span class='note-inline'>(無量樂)</span></div>
<div class='lg-row'>若非釋迦勸念佛<span class='note-inline'>(願往生)</span>　彌陀淨土何由見<span class='note-inline'>(無量樂)</span></div>
<div class='lg-row'>心念香華遍供養<span class='note-inline'>(願往生)</span>　長時長劫報慈恩<span class='note-inline'>(無量樂)</span></div>
<div class='lg-row'>普勸十方生死界<span class='note-inline'>(願往生)</span>　同心斷惡盡須來<span class='note-inline'>(無量樂)</span></div>
<div class='lg-row'>一入涅槃常住國<span class='note-inline'>(願往生)</span>　徹窮後際更何憂<span class='note-inline'>(無量樂)</span></div>
<div class='lg-row'>念念時中常證悟<span class='note-inline'>(願往生)</span>　十地行願自然成<span class='note-inline'>(無量樂)</span></div>
<div class='lg-row'>地地慈悲巧方便<span class='note-inline'>(願往生)</span>　以佛為師無錯悟<span class='note-inline'>(無量樂)</span></div>
<div class='lg-row'>定善依經十三觀<span class='note-inline'>(願往生)</span>　一一具說莊嚴事<span class='note-inline'>(無量樂)</span></div>
<div class='lg-row'>行住坐臥常觀察<span class='note-inline'>(願往生)</span>　常念心眼籠籠見<span class='note-inline'>(無量樂)</span></div>
<div class='lg-row'>散善九品依經讚<span class='note-inline'>(願往生)</span>　一一回向皆得往<span class='note-inline'>(無量樂)</span></div>
<div class='lg-row'>定善一門韋提請<span class='note-inline'>(願往生)</span>　散善一行釋迦開<span class='note-inline'>(無量樂)</span></div>
<div class='lg-row'>定散俱回入寶國<span class='note-inline'>(願往生)</span>　即是如來異方便<span class='note-inline'>(無量樂)</span></div>
<div class='lg-row'>韋提即是女人相<span class='note-inline'>(願往生)</span>　貪瞋具足凡夫位<span class='note-inline'>(無量樂)</span></div>
<div class='lg-row'>厭捨娑婆求佛國<span class='note-inline'>(願往生)</span>　即現極樂莊嚴界<span class='note-inline'>(無量樂)</span></div>
<div class='lg-row'>得見極樂心歡喜<span class='note-inline'>(願往生)</span>　更覩彌陀成法忍<span class='note-inline'>(無量樂)</span></div>
<div class='lg-row'>五百女人同白佛<span class='note-inline'>(願往生)</span>　誓願同生安樂國<span class='note-inline'>(無量樂)</span></div>
<div class='lg-row'>爾時世尊皆印記<span class='note-inline'>(願往生)</span>　同得往生證三昧<span class='note-inline'>(無量樂)</span></div>
<div class='lg-row'>釋梵護世臨空聽<span class='note-inline'>(願往生)</span>　亦同發願生安樂<span class='note-inline'>(無量樂)</span></div>
<div class='lg-row'>普勸有緣常念佛<span class='note-inline'>(願往生)</span>　觀音大勢為同學<span class='note-inline'>(無量樂)</span></div>
<div class='lg-row'>若能念佛人中上<span class='note-inline'>(願往生)</span>　願得同生諸佛家<span class='note-inline'>(無量樂)</span></div>
<div class='lg-row'>長劫長時佛邊證<span class='note-inline'>(願往生)</span>　道場妙果豈為賒<span class='note-inline'>(無量樂)</span></div>
</div><p>白諸行者。凡夫生死不可貪而不厭。彌陀淨土不可輕而不忻。厭則娑婆永隔。忻則淨土常居。隔則六道因亡。輪回之果自滅。因果既亡。則形名頓絕也。仰惟同生知識等善自思量。却推受生之無際。與空性同時。同時而有心識。若不與空界同時有者。一切眾生即是無因而始出也。心識若無本因有者。即事同木石。若同木石者。則無六道之因業也。因業若無者。凡聖苦樂因果誰覺誰知也。以斯道理推勘者。一切眾生定有心識也。若有心識。即與空際同時有有。若與空際同時有者。即唯佛與佛得知本元也。行者等知自身心。與空際同時有。乃至今身今日。不能斷惡除貪。一切煩惱唯覺增多。又使釋迦諸佛同勸。專念彌陀。想觀極樂。盡此一身。命斷即生安樂國也。豈非長時大益。行者等努力努力勤而行之。常懷慚愧仰謝佛恩。應知。</p>

<p class='juan'>般舟三昧行道往生讚一卷</p></div>
</div><!-- end of div[@id='body'] -->
</body></html>