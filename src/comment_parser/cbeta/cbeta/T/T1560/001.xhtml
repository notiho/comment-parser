<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>阿毘達磨俱舍論本頌</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
No. 1560 [cf. Nos. 1558, 1559, 1561]
<p class='juan'><a id='mulu1' />阿毘達磨俱舍論本頌<span class='note-inline'>(說一切有部)</span></p><p class="byline">世親菩薩造</p><p class="byline">三藏法師玄奘奉　詔譯</p>
<div class='div-pin'><a id='mulu2' />
<p class='h1'>分別界品第一<span class='note-inline'>(四十四頌)</span></p>
<div class="lg regular"><div class='lg-row'>諸一切種諸冥滅，　拔眾生出生死泥，</div>
<div class='lg-row'>敬禮如是如理師，　對法藏論我當說。</div>
<div class='lg-row'>淨慧隨行名對法，　及能得此諸慧論，</div>
<div class='lg-row'>攝彼勝義依彼故，　此立對法俱舍名。</div>
<div class='lg-row'>若離擇法定無餘，　能滅諸惑勝方便，</div>
<div class='lg-row'>由惑世間漂有海，　因此傳佛說對法。</div>
<div class='lg-row'>有漏無漏法，　除道餘有為，</div>
<div class='lg-row'>於彼漏隨增，　故說名有漏。</div>
<div class='lg-row'>無漏謂道諦，　及三種無為，</div>
<div class='lg-row'>謂虛空二滅，　此中空無礙。</div>
<div class='lg-row'>擇滅謂離繫，　隨繫事各別，</div>
<div class='lg-row'>畢竟礙當生，　別得非擇滅。</div>
<div class='lg-row'>又諸有為法，　謂色等五蘊，</div>
<div class='lg-row'>亦世路言依，　有離有事等。</div>
<div class='lg-row'>有漏名取蘊，　亦說為有諍，</div>
<div class='lg-row'>及苦集世間，　見處三有等。</div>
<div class='lg-row'>色者唯五根，　五境及無表，</div>
<div class='lg-row'>彼識依淨色，　名眼等五根。</div>
<div class='lg-row'>色二或二十，　聲唯有八種，</div>
<div class='lg-row'>味六香四種，　觸十一為性。</div>
<div class='lg-row'>亂心無心等，　隨流淨不淨，</div>
<div class='lg-row'>大種所造性，　由此說無表。</div>
<div class='lg-row'>大種謂四界，　即地水火風，</div>
<div class='lg-row'>能成持等業，　堅濕煖動性。</div>
<div class='lg-row'>地謂顯形色，　隨世想立名，</div>
<div class='lg-row'>水火亦復然，　風即界亦爾。</div>
<div class='lg-row'>此中根與境，　即說十處界，</div>
<div class='lg-row'>受領納隨觸，　想取像為體。</div>
<div class='lg-row'>四餘名行蘊，　如是受等三，</div>
<div class='lg-row'>及無表無為，　名法處法界。</div>
<div class='lg-row'>識謂各了別，　此即名意處，</div>
<div class='lg-row'>及七界應知，　六識轉為意。</div>
<div class='lg-row'>由即六識身，　無間滅為意，</div>
<div class='lg-row'>成第六依故，　十八界應知。</div>
<div class='lg-row'>總攝一切法，　由一蘊處界，</div>
<div class='lg-row'>攝自性非餘，　以離他性故。</div>
<div class='lg-row'>類境識同故，　雖二界體一，</div>
<div class='lg-row'>然為令端嚴，　眼等各生二。</div>
<div class='lg-row'>聚生門種族，　是蘊處界義，</div>
<div class='lg-row'>愚根樂三故，　說蘊處界三。</div>
<div class='lg-row'>諍根生死因，　及次第因故，</div>
<div class='lg-row'>於諸心所法，　受想別為蘊。</div>
<div class='lg-row'>蘊不攝無為，　義不相應故，</div>
<div class='lg-row'>隨麁染器等，　界別次第立。</div>
<div class='lg-row'>前五境唯現，　四境唯所造，</div>
<div class='lg-row'>餘用遠速明，　或隨處次第。</div>
<div class='lg-row'>為差別最勝，　攝多增上法，</div>
<div class='lg-row'>故一處名色，　一名為法處。</div>
<div class='lg-row'>牟尼說法蘊，　數有八十千，</div>
<div class='lg-row'>彼體語或名，　此色行蘊攝。</div>
<div class='lg-row'>有言諸法蘊，　量如彼論說，</div>
<div class='lg-row'>或隨蘊等言，　如實行對治。</div>
<div class='lg-row'>如是餘蘊等，　各隨其所應，</div>
<div class='lg-row'>攝在前說中，　應審觀自相。</div>
<div class='lg-row'>空界謂竅隙，　傳說是明闇，</div>
<div class='lg-row'>識界有漏識，　有情生所依。</div>
<div class='lg-row'>一有見謂色，　十有色有對，</div>
<div class='lg-row'>此<span class='corr'>除</span>色聲八，　無記餘三種。</div>
<div class='lg-row'>欲界繫十八，　色界繫十四，</div>
<div class='lg-row'>除香味二識，　無色繫後三。</div>
<div class='lg-row'>意法意識通，　所餘唯有漏，</div>
<div class='lg-row'>五識唯尋伺，　後三<span class='corr'>三</span>餘無。</div>
<div class='lg-row'>說五無分別，　由計度隨念，</div>
<div class='lg-row'>以意地散慧，　意諸念為體。</div>
<div class='lg-row'>七心法界半，　有所緣餘無，</div>
<div class='lg-row'>前八界及聲，　無執受餘二。</div>
<div class='lg-row'>觸界中有二，　餘九色所造，</div>
<div class='lg-row'>法一分亦然，　十色可積集。</div>
<div class='lg-row'>謂唯外四界，　能斫及所斫，</div>
<div class='lg-row'>亦所燒能稱，　能燒所稱諍。</div>
<div class='lg-row'>內五有熟養，　聲無異熟生，</div>
<div class='lg-row'>八無礙等流，　亦異熟生性。</div>
<div class='lg-row'>餘三實唯法，　剎那唯後三，</div>
<div class='lg-row'>眼與眼識界，　獨俱得非等。</div>
<div class='lg-row'>內十二眼等，　色等六為外，</div>
<div class='lg-row'>法同分餘二，　作不作自業。</div>
<div class='lg-row'>十五唯修斷，　後三界通三，</div>
<div class='lg-row'>不染非六生，　色定非見斷。</div>
<div class='lg-row'>眼法界一分，　八種說名見，</div>
<div class='lg-row'>五識俱生慧，　非見不度故。</div>
<div class='lg-row'>眼見色同分，　非彼能依識，</div>
<div class='lg-row'>傳說不能觀，　被障諸色故。</div>
<div class='lg-row'>或二眼俱時，　見色分明故，</div>
<div class='lg-row'>眼耳意根境，　不至三相違。</div>
<div class='lg-row'>應知鼻等三，　唯取等量境，</div>
<div class='lg-row'>後依唯過去，　五識依或俱。</div>
<div class='lg-row'>隨根變識異，　故眼等名依，</div>
<div class='lg-row'>彼及不共因，　故隨根說識。</div>
<div class='lg-row'>眼不下於身，　色識非上眼，</div>
<div class='lg-row'>色於識一切，　二於身亦然。</div>
<div class='lg-row'>如眼耳亦然，　次三皆自地，</div>
<div class='lg-row'>身識自下地，　意不定應知。</div>
<div class='lg-row'>五外二所識，　常法界無為，</div>
<div class='lg-row'>法一分是根，　并內界十二。</div>
</div></div>
<div class='div-pin'><a id='mulu3' />
<p class='h1'>分別根品第二<span class='note-inline'>(七十四頌)</span></p>
<div class="lg regular"><div class='lg-row'>傳說五於四，　四根於二種，</div>
<div class='lg-row'>五八染淨中，　各別為增上。</div>
<div class='lg-row'>了自境增上，　總立於六根，</div>
<div class='lg-row'>從身立二根，　女男性增上。</div>
<div class='lg-row'>於同住雜染，　清淨增上故，</div>
<div class='lg-row'>應知命五受，　信等立為根。</div>
<div class='lg-row'>未當知已知，　具知根亦爾，</div>
<div class='lg-row'>於得後後道，　涅槃等增上。</div>
<div class='lg-row'>心所依此別，　此住此雜染，</div>
<div class='lg-row'>此資糧此淨，　由此量立根。</div>
<div class='lg-row'>或流轉所依，　及生住受用，</div>
<div class='lg-row'>建立前十四，　還滅後亦然。</div>
<div class='lg-row'>身不悅名苦，　即此悅名樂，</div>
<div class='lg-row'>及三定心悅，　餘處此名喜。</div>
<div class='lg-row'>心不悅名憂，　中捨二無別，</div>
<div class='lg-row'>見修無學道，　依九立三根。</div>
<div class='lg-row'>唯無漏後三，　有色命憂苦，</div>
<div class='lg-row'>當知唯有漏，　通二餘九根。</div>
<div class='lg-row'>命唯是異熟，　憂及後八非，</div>
<div class='lg-row'>色意餘四受，　一一皆通二。</div>
<div class='lg-row'>憂定有異熟，　前八後三無，</div>
<div class='lg-row'>意餘受信等，　一一皆通二。</div>
<div class='lg-row'>唯善後八根，　憂通善不善，</div>
<div class='lg-row'>意餘受三種，　前八唯無記。</div>
<div class='lg-row'>欲色無色繫，　如次除後三，</div>
<div class='lg-row'>兼女男憂苦，　并餘色喜樂。</div>
<div class='lg-row'>意三受通三，　憂見修所斷，</div>
<div class='lg-row'>九唯修所斷，　五修非三非。</div>
<div class='lg-row'>欲胎卵濕生，　初得二異熟，</div>
<div class='lg-row'>化生六七八，　色六上唯命。</div>
<div class='lg-row'>正死滅諸根，　無色三色八，</div>
<div class='lg-row'>欲頓十九八，　漸四善增五。</div>
<div class='lg-row'>九得邊二果，　七八九中二，</div>
<div class='lg-row'>十一阿羅漢，　依一容有說。</div>
<div class='lg-row'>成就命意捨，　各定成就三，</div>
<div class='lg-row'>若成就樂身，　各定成就四，</div>
<div class='lg-row'>成眼等及喜，　各定成五根，</div>
<div class='lg-row'>若成就苦根，　彼定成就七，</div>
<div class='lg-row'>若成女男憂，　信等各成八。</div>
<div class='lg-row'>二無漏十一，　初無漏十三，</div>
<div class='lg-row'>極少八無善，　成受身命意。</div>
<div class='lg-row'>愚生無色界，　成善命意捨，</div>
<div class='lg-row'>極多成十九，　二形除三淨，</div>
<div class='lg-row'>聖者未離欲，　除二淨一形。</div>
<div class='lg-row'>欲微聚無聲，　無根有八事，</div>
<div class='lg-row'>有身根九事，　十事有餘根。</div>
<div class='lg-row'>心心所必俱，　諸行相或得，</div>
<div class='lg-row'>心所且有五，　大地法等異。</div>
<div class='lg-row'>受想思觸欲，　慧念與作意，</div>
<div class='lg-row'>勝解三摩地，　遍於一切心。</div>
<div class='lg-row'>信及不放逸，　輕安捨慚愧，</div>
<div class='lg-row'>二根及不害，　勤唯遍善心。</div>
<div class='lg-row'>癡逸怠不信，　惛掉恒唯染，</div>
<div class='lg-row'>唯遍不善心。　無慚及無愧，</div>
<div class='lg-row'>忿覆慳嫉惱，　害恨諂誑憍，</div>
<div class='lg-row'>如是類名為，　小煩惱地法，</div>
<div class='lg-row'>欲有尋伺故。　於善心品中，</div>
<div class='lg-row'>二十二心所，　有時增惡作，</div>
<div class='lg-row'>於不善不共，　見俱唯二十。</div>
<div class='lg-row'>四<span class='corr'>煩</span>惱忿等，　惡作二十一，</div>
<div class='lg-row'>有覆有十八，　無覆許十二。</div>
<div class='lg-row'>睡眠遍不違，　若有皆增一，</div>
<div class='lg-row'>初定除不善，　及惡作睡眠。</div>
<div class='lg-row'>中定又除尋，　上兼除伺等，</div>
<div class='lg-row'>無慚愧不重，　於罪不見怖。</div>
<div class='lg-row'>愛敬謂信慚，　唯於欲色有，</div>
<div class='lg-row'>尋伺心麁細，　慢對他心舉，</div>
<div class='lg-row'>憍由染自法，　心高無所顧。</div>
<div class='lg-row'>心意識體一，　心心所有依，</div>
<div class='lg-row'>有緣有行相，　相應義有五。</div>
<div class='lg-row'>心不相應行，　得非得同分，</div>
<div class='lg-row'>無想二定命，　相名身等類。</div>
<div class='lg-row'>得謂獲成就，　非得此相違，</div>
<div class='lg-row'>得非得唯於，　自相續二滅。</div>
<div class='lg-row'>三世法各三，　善等唯善等，</div>
<div class='lg-row'>有繫自界得，　無繫得通四，</div>
<div class='lg-row'>非學無學三，　非所斷二種，</div>
<div class='lg-row'>無記得俱起，　除二通變化。</div>
<div class='lg-row'>有覆色亦俱，　欲色無前起，</div>
<div class='lg-row'>非得淨無記，　去來世各三。</div>
<div class='lg-row'>三界不繫三，　許聖道非得，</div>
<div class='lg-row'>說名異生性，　得法易地捨。</div>
<div class='lg-row'>同分有情等，　無想無想中，</div>
<div class='lg-row'>心心所法滅，　異熟居廣果，</div>
<div class='lg-row'>如是無想定，　<span class='corr'>後</span>靜慮求脫。</div>
<div class='lg-row'>善唯順生受，　非聖得一世，</div>
<div class='lg-row'>滅盡定亦然，　為靜住有頂。</div>
<div class='lg-row'>善二受不定，　聖由加行得，</div>
<div class='lg-row'>成佛得非前，　三十四念故。</div>
<div class='lg-row'>二定依欲色，　滅定初人中，</div>
<div class='lg-row'>命根體即壽，　能持煖及識。</div>
<div class='lg-row'>相謂諸有為，　生住異滅性，</div>
<div class='lg-row'>此有生生等，　於八一有能，</div>
<div class='lg-row'>生能生所生，　非離因緣合。</div>
<div class='lg-row'>名身等所謂，　想章字總說，</div>
<div class='lg-row'>欲色有情攝，　等流無記性。</div>
<div class='lg-row'>同分亦如是，　并無色異熟，</div>
<div class='lg-row'>得相通三類，　非得定等流。</div>
<div class='lg-row'>能作及俱有，　同類與相應，</div>
<div class='lg-row'>遍行并異熟，　許因唯六種，</div>
<div class='lg-row'>除自餘能作，　俱有互為果。</div>
<div class='lg-row'>如大相所相，　心於心隨轉，</div>
<div class='lg-row'>心所二律儀，　彼及心諸相，</div>
<div class='lg-row'>是心隨轉法，　由時果善等，</div>
<div class='lg-row'>同類因相似，　自部地前生，</div>
<div class='lg-row'>道展轉九地，　唯等勝為果。</div>
<div class='lg-row'>加行生亦然，　聞思所成等，</div>
<div class='lg-row'>相應因決定，　心心所同依。</div>
<div class='lg-row'>遍行謂前遍，　為同地染因，</div>
<div class='lg-row'>異熟因不善，　及善唯有漏。</div>
<div class='lg-row'>遍行與同類，　二世三世三，</div>
<div class='lg-row'>果有為離繫，　無為無因果。</div>
<div class='lg-row'>後因果異熟，　前因增上果，</div>
<div class='lg-row'>同類遍等流，　俱相應士用。</div>
<div class='lg-row'>異熟無記法，　有情有記生，</div>
<div class='lg-row'>等流似自因，　離繫由慧盡。</div>
<div class='lg-row'>若因彼力生，　是果名士用，</div>
<div class='lg-row'>除前有為法，　有為增上果。</div>
<div class='lg-row'>五取果唯現，　二與果亦然，</div>
<div class='lg-row'>過現與二因，　一與唯過去。</div>
<div class='lg-row'>染污異熟生，　餘初聖如次，</div>
<div class='lg-row'>除異熟遍二，　及同類餘生。</div>
<div class='lg-row'>此謂心心所，　餘及除相應，</div>
<div class='lg-row'>說有四種緣，　因緣五因性。</div>
<div class='lg-row'>等無間非後，　心心所已生，</div>
<div class='lg-row'>所緣一切法，　增上即能作。</div>
<div class='lg-row'>二因於正滅，　三因於正生，</div>
<div class='lg-row'>餘二緣相違，　而興於作用。</div>
<div class='lg-row'>心心所由四，　二定但由三，</div>
<div class='lg-row'>餘由二緣生，　非<span class='corr'>天</span>次<span class='corr'>等</span>故。</div>
<div class='lg-row'>大為大二因，　為所造五種，</div>
<div class='lg-row'>造為造三種，　為大唯一因。</div>
<div class='lg-row'>欲界有四心，　善惡覆無覆，</div>
<div class='lg-row'>色無色除惡，　無漏有二心。</div>
<div class='lg-row'>欲界善生九，　此復從八生，</div>
<div class='lg-row'>染從十生四，　餘從五生七。</div>
<div class='lg-row'>色善生十一，　此復從九生，</div>
<div class='lg-row'>有覆從八生，　此復生於六，</div>
<div class='lg-row'>無覆從三生，　此復能生六。</div>
<div class='lg-row'>無色善生九，　此復從六生，</div>
<div class='lg-row'>有覆生從七，　無覆如色辯。</div>
<div class='lg-row'>學從四生五，　餘從五生四，</div>
<div class='lg-row'>十二為二十，　謂三界善心，</div>
<div class='lg-row'>分加行生得，　欲無覆分四。</div>
<div class='lg-row'>異熟威儀路，　工巧處通果，</div>
<div class='lg-row'>色界除工巧，　餘數如前說。</div>
<div class='lg-row'>三界染心中，　得六六二種，</div>
<div class='lg-row'>色善三學四，　餘皆自可得。</div>
</div></div>
<div class='div-pin'><a id='mulu4' />
<p class='h1'>分別世界品第三<span class='note-inline'>(九十九頌)</span></p>
<div class="lg regular"><div class='lg-row'>地獄傍生鬼，　人及六欲天，</div>
<div class='lg-row'>名欲界二十，　由地獄洲異，</div>
<div class='lg-row'>此上十七處，　名色界於中。</div>
<div class='lg-row'>三靜慮各三，　第四靜慮八，</div>
<div class='lg-row'>無色界無處，　由生有四種，</div>
<div class='lg-row'>依同分及命，　令心等相續。</div>
<div class='lg-row'>於中地獄等，　自名說五趣，</div>
<div class='lg-row'>唯無覆無記，　有情非中有。</div>
<div class='lg-row'>身異及想異，　身異同一想，</div>
<div class='lg-row'>翻此身想一，　并無色下三，</div>
<div class='lg-row'>故識住有七，　餘非有損壞。</div>
<div class='lg-row'>應知兼有頂，　及無想有情，</div>
<div class='lg-row'>是九有情居，　餘非不樂住。</div>
<div class='lg-row'>四識住當知，　四蘊唯自地，</div>
<div class='lg-row'>說獨識非住，　有漏四句攝。</div>
<div class='lg-row'>於中有四生，　有情謂卵等，</div>
<div class='lg-row'>人傍生具四，　地獄及諸天，</div>
<div class='lg-row'>中有唯化生，　鬼通胎化二。</div>
<div class='lg-row'>死生二有中，　五蘊名中有，</div>
<div class='lg-row'>未至應至處，　故中有非生。</div>
<div class='lg-row'>如穀等相續，　處無間續生，</div>
<div class='lg-row'>像實有不成，　不等故非譬。</div>
<div class='lg-row'>一處無二並，　非相續二生，</div>
<div class='lg-row'>說有健達縛，　及五七經故。</div>
<div class='lg-row'>此一業引故，　如當本有形，</div>
<div class='lg-row'>本有謂死前，　居生剎那後。</div>
<div class='lg-row'>同淨天眼見，　業通疾具根，</div>
<div class='lg-row'>無對不可轉，　食香非久住。</div>
<div class='lg-row'>倒心趣欲境，　濕化染香處，</div>
<div class='lg-row'>天首上三橫，　地獄頭歸下。</div>
<div class='lg-row'>一於入正知，　二三兼住出，</div>
<div class='lg-row'>四於一切位，　及卵恒無知。</div>
<div class='lg-row'>前三種入胎，　謂輪王二佛，</div>
<div class='lg-row'>業智俱勝故，　如次四餘生。</div>
<div class='lg-row'>無我唯諸蘊，　煩惱業所為，</div>
<div class='lg-row'>由中有相續，　入胎如燈焰。</div>
<div class='lg-row'>如引次第增，　相續由惑業，</div>
<div class='lg-row'>更趣於餘世，　故有輪無初。</div>
<div class='lg-row'>如是諸緣起，　十二支三際，</div>
<div class='lg-row'>前後際各二，　中八據圓滿。</div>
<div class='lg-row'>宿惑位無明，　宿諸業名行，</div>
<div class='lg-row'>識正結生蘊，　六處前名色。</div>
<div class='lg-row'>從生眼等根，　三和前六處，</div>
<div class='lg-row'>於三受因異，　未了知名觸。</div>
<div class='lg-row'>在婬愛前受，　貪資具婬愛，</div>
<div class='lg-row'>為得諸境界，　遍馳求名取，</div>
<div class='lg-row'>有謂正能造，　牽當有果業，</div>
<div class='lg-row'>結當有名生，　至當受老死。</div>
<div class='lg-row'>傳許約位說，　從勝立支名，</div>
<div class='lg-row'>於前後中際，　為遣他愚惑。</div>
<div class='lg-row'>三煩惱二業，　七事亦名果，</div>
<div class='lg-row'>略果及略因，　由中可比二。</div>
<div class='lg-row'>從惑生惑業，　從業生於事，</div>
<div class='lg-row'>從事事惑生，　有支理唯此。</div>
<div class='lg-row'>此中意正說，　因起果已生，</div>
<div class='lg-row'>明所治無明，　如非親實等。</div>
<div class='lg-row'>說為結等故，　非惡慧見故，</div>
<div class='lg-row'>與見相應故，　說能染慧故。</div>
<div class='lg-row'>名無色四蘊，　觸六三和生，</div>
<div class='lg-row'>五相應有對，　第六俱增語。</div>
<div class='lg-row'>明無明非二，　無漏染污餘，</div>
<div class='lg-row'>愛恚二相應，　樂等順三受。</div>
<div class='lg-row'>從此生六受，　五屬身餘心，</div>
<div class='lg-row'>此復成十八，　由意近行異。</div>
<div class='lg-row'>欲緣欲十八，　色十二上三，</div>
<div class='lg-row'>二緣欲十二，　八自二無色，</div>
<div class='lg-row'>後二緣欲六，　四自一上緣，</div>
<div class='lg-row'>初無色近分，　緣色四自一，</div>
<div class='lg-row'>四本及三邊，　唯一緣自境，</div>
<div class='lg-row'>十八唯有漏，　餘已說當說。</div>
<div class='lg-row'>此中說煩惱，　如種復如龍，</div>
<div class='lg-row'>如草根樹莖，　及如糠裹米。</div>
<div class='lg-row'>業如有糠米，　如草藥如花，</div>
<div class='lg-row'>諸異熟果事，　如成熟飲食。</div>
<div class='lg-row'>於四種有中，　生有唯染污，</div>
<div class='lg-row'>由自地煩惱，　餘三無色三。</div>
<div class='lg-row'>有情由食住，　段欲體唯三，</div>
<div class='lg-row'>非色不能益，　自根解脫故。</div>
<div class='lg-row'>觸思識三食，　有漏通三界，</div>
<div class='lg-row'>意成及求生，　食香中有起。</div>
<div class='lg-row'>前二益此世，　所依及能依，</div>
<div class='lg-row'>後二於當有，　引及起如次。</div>
<div class='lg-row'>斷善根與續，　離染退死生，</div>
<div class='lg-row'>許唯意識中，　死生唯捨受。</div>
<div class='lg-row'>非定無心二，　二無記涅槃，</div>
<div class='lg-row'>漸死足<span class='corr'>臍</span>心，　最後意識滅。</div>
<div class='lg-row'>下人天不生，　斷末摩水等，</div>
<div class='lg-row'><span class='corr'>正</span>邪不定聚，　聖造無間餘。</div>
<div class='lg-row'>安立器世間，　風輪最居下，</div>
<div class='lg-row'>其量廣無數，　厚十六洛叉。</div>
<div class='lg-row'>次上水輪深，　十一億二萬，</div>
<div class='lg-row'>下八洛叉水，　餘凝結成金。</div>
<div class='lg-row'>此水金輪廣，　徑十二洛叉，</div>
<div class='lg-row'>三千四百半，　周圍此三倍。</div>
<div class='lg-row'>蘇迷盧處中，　次踰健達羅，</div>
<div class='lg-row'>伊沙馱羅山，　朅地洛迦山，</div>
<div class='lg-row'>蘇達梨舍那，　頞濕縛羯拏，</div>
<div class='lg-row'>毘那怛迦山，　尼民達羅山。</div>
<div class='lg-row'>於大洲等外，　有鐵輪圍山，</div>
<div class='lg-row'>前七金所成，　蘇迷盧四寶，</div>
<div class='lg-row'>入水皆八萬，　妙高出亦然，</div>
<div class='lg-row'>餘八半半下，　廣皆等高量。</div>
<div class='lg-row'>山間有八海，　前七名為內，</div>
<div class='lg-row'>最初廣八萬，　四邊各三倍，</div>
<div class='lg-row'>餘六半半陿，　第八名為外，</div>
<div class='lg-row'>三洛叉二萬，　二千踰繕那。</div>
<div class='lg-row'>於中大洲相，　南贍部如車，</div>
<div class='lg-row'>三邊各二千，　南邊有三半。</div>
<div class='lg-row'>東毘提訶洲，　其相如半月，</div>
<div class='lg-row'>三邊如贍部，　東邊三百半。</div>
<div class='lg-row'>西瞿陀尼洲，　其相圓無缺，</div>
<div class='lg-row'>徑二千五百，　周圍此三倍。</div>
<div class='lg-row'>北俱盧畟方，　面各二千等，</div>
<div class='lg-row'>中洲復有八，　四洲邊各二。</div>
<div class='lg-row'>此北九黑山，　雪香醉山內，</div>
<div class='lg-row'>無熱池縱廣，　五十踰繕那。</div>
<div class='lg-row'>此下過二萬，　無間深廣同，</div>
<div class='lg-row'>上七捺落迦，　八增皆十六。</div>
<div class='lg-row'>謂煻煨屍糞，　鋒刃烈河增，</div>
<div class='lg-row'>各住彼四方，　餘八寒地獄。</div>
<div class='lg-row'>日月迷盧半，　五十一五十，</div>
<div class='lg-row'>夜半日沒中，　日出四洲等。</div>
<div class='lg-row'>雨際第二月，　後九夜漸增，</div>
<div class='lg-row'>寒第四亦然，　夜減晝翻此。</div>
<div class='lg-row'>晝夜增臘縛，　行南北路時，</div>
<div class='lg-row'>近日自影覆，　故見月輪缺。</div>
<div class='lg-row'>妙高層有四，　相去各十千，</div>
<div class='lg-row'>傍出十六千，　八四二千量。</div>
<div class='lg-row'>堅手及持鬘，　恒憍大王眾，</div>
<div class='lg-row'>如次居四級，　亦住餘七山。</div>
<div class='lg-row'>妙高頂八萬，　三十三天居，</div>
<div class='lg-row'>四角有四峯，　金剛手所住。</div>
<div class='lg-row'>中宮名善見，　周萬踰繕那，</div>
<div class='lg-row'>高一半金城，　雜飾地柔濡。</div>
<div class='lg-row'>中有殊勝殿，　周千踰繕那，</div>
<div class='lg-row'>外四苑莊嚴，　眾車麁雜喜。</div>
<div class='lg-row'>妙地居四方，　相去各二十，</div>
<div class='lg-row'>東北圓生樹，　西南善法堂。</div>
<div class='lg-row'>此上有色天，　住依空宮殿，</div>
<div class='lg-row'>六受欲交抱，　執手笑視淫。</div>
<div class='lg-row'>初如五至十，　色圓滿有衣，</div>
<div class='lg-row'>欲生三人天，　樂生三九處。</div>
<div class='lg-row'>如彼去下量，　去上數亦然，</div>
<div class='lg-row'>離通力依他，　下無升見上。</div>
<div class='lg-row'>四大洲日月，　蘇迷盧欲天，</div>
<div class='lg-row'>梵世各一千，　名一小千界，</div>
<div class='lg-row'>此小千千倍，　說名一中千，</div>
<div class='lg-row'>此千倍大千，　皆同一成壞。</div>
<div class='lg-row'>贍部洲人量，　三肘半四肘，</div>
<div class='lg-row'>東西北洲人，　倍倍增如次。</div>
<div class='lg-row'>欲天俱盧舍，　四分一一增，</div>
<div class='lg-row'>色天踰繕那，　初四增半半，</div>
<div class='lg-row'>此上增倍倍，　唯無雲減三。</div>
<div class='lg-row'>北洲定千年，　西東半半減，</div>
<div class='lg-row'>此洲壽不定，　後十初叵量。</div>
<div class='lg-row'>人間五十年，　下天一晝夜，</div>
<div class='lg-row'>乘斯壽五百，　上五倍倍增。</div>
<div class='lg-row'>色無晝夜殊，　劫數等身量，</div>
<div class='lg-row'>無色初二萬，　後後二二增，</div>
<div class='lg-row'>少光上下天，　大全半為劫。</div>
<div class='lg-row'>等活等上六，　如次以欲天，</div>
<div class='lg-row'>壽為一晝夜，　壽量亦同彼。</div>
<div class='lg-row'>極熱半中劫，　無間中劫全，</div>
<div class='lg-row'>傍生極一中，　鬼月日五百</div>
<div class='lg-row'>頞部陀壽量，　如一婆訶麻，</div>
<div class='lg-row'>百年除一<span class='corr'>盡</span>，　後後倍二十。</div>
<div class='lg-row'>諸處有中夭，　除北俱盧洲。</div>
<div class='lg-row'>極微字剎那，　色名時極少，</div>
<div class='lg-row'>極微微金水，　兔羊牛隙塵，</div>
<div class='lg-row'>蟣虱麥指節，　後後增七倍，</div>
<div class='lg-row'>二十四指肘，　四肘為弓量，</div>
<div class='lg-row'>五百俱盧舍，　此八踰繕那。</div>
<div class='lg-row'>百二十剎那，　為怛剎那量，</div>
<div class='lg-row'>臘縛此六十，　此三十須臾。</div>
<div class='lg-row'>此三十晝夜，　三十晝夜月，</div>
<div class='lg-row'>十二月為年，　於中半減夜。</div>
<div class='lg-row'>寒熱雨際中，　一月半已<span class='corr'>度</span>，</div>
<div class='lg-row'>於所餘半月，　智者知夜減。</div>
<div class='lg-row'>應知有四劫，　謂壞成中大，</div>
<div class='lg-row'>壞從獄不生，　至外器都盡。</div>
<div class='lg-row'>成劫從風起，　至地獄<span class='corr'>初</span>生，</div>
<div class='lg-row'>中劫從無量，　減至壽唯十，</div>
<div class='lg-row'>次增減十八，　後增至八萬，</div>
<div class='lg-row'>如是成已住，　名中二十劫。</div>
<div class='lg-row'>成壞壞已空，　時皆等住劫，</div>
<div class='lg-row'>八十中大劫，　大劫三無數。</div>
<div class='lg-row'>減八萬至百，　諸佛現世間，</div>
<div class='lg-row'>獨覺增減時，　麟角喻百劫，</div>
<div class='lg-row'>輪王八萬上，　金銀銅鐵輪，</div>
<div class='lg-row'>一二三四洲，　逆次獨如佛。</div>
<div class='lg-row'>他迎自往伏，　諍陣勝無害，</div>
<div class='lg-row'>相不正圓明，　故與佛非等。</div>
<div class='lg-row'>劫初如色天，　後漸增貪味，</div>
<div class='lg-row'>由惰貯賊起，　為防雇守田。</div>
<div class='lg-row'>業道增壽減，　至十三災現，</div>
<div class='lg-row'>刀疾饑如次，　七日月年止。</div>
<div class='lg-row'>三災火水風，　上三定為頂，</div>
<div class='lg-row'>如次內災等，　四無不動故。</div>
<div class='lg-row'>然彼器非常，　情俱生滅故，</div>
<div class='lg-row'>要七火一水，　七水火後風。</div>
</div></div>
<div class='div-pin'><a id='mulu5' />
<p class='h1'>分別業品第四<span class='note-inline'>(一百三十一頌)</span></p>
<div class="lg regular"><div class='lg-row'>世別由業生，　思及思所作，</div>
<div class='lg-row'>思即是意業，　所作謂身語，</div>
<div class='lg-row'>此身語二業，　俱表無表性。</div>
<div class='lg-row'>身表許別形，　非行動為體，</div>
<div class='lg-row'>以諸有為法，　有剎那盡故。</div>
<div class='lg-row'>應無無因故，　生因應能滅，</div>
<div class='lg-row'>形亦非實有，　應二根取故。</div>
<div class='lg-row'>無別極微故，　語表許言聲，</div>
<div class='lg-row'>說三無漏色，　增非作等故。</div>
<div class='lg-row'>此能造大種，　異於表所依，</div>
<div class='lg-row'>欲後念無表，　依過大種生。</div>
<div class='lg-row'>有漏自地<span class='corr'>依</span>，　無漏隨生處，</div>
<div class='lg-row'>無表無執受，　亦等流情數。</div>
<div class='lg-row'>散依等流性，　有受異大生，</div>
<div class='lg-row'>定生依長養，　無受無異大。</div>
<div class='lg-row'>表唯等流性，　屬身有執受，</div>
<div class='lg-row'>無表記餘三，　不善唯在欲。</div>
<div class='lg-row'>無表遍欲色，　表唯有伺二，</div>
<div class='lg-row'>欲無有覆表，　以無等起故。</div>
<div class='lg-row'>勝義善解脫，　自性慚愧根，</div>
<div class='lg-row'>相應彼相應，　等起色業等，</div>
<div class='lg-row'>翻此名不善。　勝無記二常，</div>
<div class='lg-row'>等起有二種，　因及彼剎那，</div>
<div class='lg-row'>如次第應知，　名轉名隨轉，</div>
<div class='lg-row'>見斷識唯轉，　唯隨轉五識，</div>
<div class='lg-row'>修斷意通<span class='corr'>二</span>，　無漏異熟非，</div>
<div class='lg-row'>於轉善等性，　隨轉各容三。</div>
<div class='lg-row'>牟尼善必同，　無記隨或善，</div>
<div class='lg-row'>無表三律儀，　不律儀非二。</div>
<div class='lg-row'>律儀別解脫，　靜慮及道生，</div>
<div class='lg-row'>初律儀八種，　實體唯有四。</div>
<div class='lg-row'>形轉名異故，　各別不相違，</div>
<div class='lg-row'>受離五<span class='corr'>八十</span>，　一切所應離。</div>
<div class='lg-row'>立近事近住，　勤策及苾芻，</div>
<div class='lg-row'>俱得名尸羅，　妙行業律儀。</div>
<div class='lg-row'>唯初表無表，　名別解業道，</div>
<div class='lg-row'>八成別解脫，　得靜慮聖者，</div>
<div class='lg-row'>成靜慮道生，　後二隨心轉。</div>
<div class='lg-row'>未至九無間，　俱生二名斷，</div>
<div class='lg-row'>正知正念合，　名意根律儀。</div>
<div class='lg-row'>住別解無表，　未捨恒成現，</div>
<div class='lg-row'>剎那後成過，　不律儀亦然。</div>
<div class='lg-row'>得靜慮律儀，　恒成就過未，</div>
<div class='lg-row'>聖初除過去，　住定道成中。</div>
<div class='lg-row'>住中有無表，　初成中後二，</div>
<div class='lg-row'>住律不律儀，　起染淨無表，</div>
<div class='lg-row'>初成中後二，　至染淨勢終。</div>
<div class='lg-row'>表正作成中，　後成過非未，</div>
<div class='lg-row'>有覆及無覆，　唯成就現在。</div>
<div class='lg-row'>惡行惡戒業，　業道不律儀，</div>
<div class='lg-row'>成表非無表，　住中劣思作。</div>
<div class='lg-row'>捨未生表聖，　成無表非表，</div>
<div class='lg-row'>定生得定地，　彼聖得道生。</div>
<div class='lg-row'>別解脫律儀，　得由他教等，</div>
<div class='lg-row'>別解脫律儀，　盡壽或晝夜，</div>
<div class='lg-row'>惡戒無晝夜，　謂非如善受。</div>
<div class='lg-row'>近住於晨旦，　下座從師受，</div>
<div class='lg-row'>隨教說具支，　離嚴飾晝夜。</div>
<div class='lg-row'>戒不逸禁支，　四一三如次，</div>
<div class='lg-row'>為防諸性罪，　失念及憍逸。</div>
<div class='lg-row'>近住餘亦有，　不受三歸無，</div>
<div class='lg-row'>稱近事發戒，　說如苾芻等。</div>
<div class='lg-row'>若皆具律儀，　何言一分等？</div>
<div class='lg-row'>謂約能持說，　下中上隨心。</div>
<div class='lg-row'>歸依成佛僧，　無學二種法，</div>
<div class='lg-row'>及涅槃擇滅，　是說具三歸。</div>
<div class='lg-row'>邪行最可訶，　易離得不作，</div>
<div class='lg-row'>得律儀如誓，　非總於相續，</div>
<div class='lg-row'>以開虛誑語，　便越諸學處。</div>
<div class='lg-row'>遮中唯離酒，　為護餘律儀。</div>
<div class='lg-row'>從一切二現，　得欲界律儀，</div>
<div class='lg-row'>從根本恒時，　得靜慮無漏。</div>
<div class='lg-row'>律從諸有情，　支因說不定，</div>
<div class='lg-row'>不律從一切，　有情支非因。</div>
<div class='lg-row'>諸得不律儀，　由作及誓受，</div>
<div class='lg-row'>得所餘無表，　由田受重行。</div>
<div class='lg-row'>捨別解調伏，　由故捨命終，</div>
<div class='lg-row'>及二形俱生，　斷善根夜<span class='corr'>盡</span>，</div>
<div class='lg-row'>有說由犯重，　餘說由法滅。</div>
<div class='lg-row'>迦濕彌羅說，　犯二如負財，</div>
<div class='lg-row'>捨定生善法，　由易地退等，</div>
<div class='lg-row'>捨聖由得果，　練根及退失。</div>
<div class='lg-row'>捨惡戒由死，　得戒二形生，</div>
<div class='lg-row'>捨中由受勢，　作事壽根斷。</div>
<div class='lg-row'>捨欲非色善，　由根斷上生，</div>
<div class='lg-row'>由對治道生，　捨諸非色染。</div>
<div class='lg-row'>惡戒人除北，　二黃門二形，</div>
<div class='lg-row'>律儀亦在天，　唯人<span class='corr'>具</span>三種。</div>
<div class='lg-row'>生欲天色界，　有靜慮律儀，</div>
<div class='lg-row'>無漏并無色，　除中定無想。</div>
<div class='lg-row'>安不安非業，　名善惡無記，</div>
<div class='lg-row'>福非福不動，　欲善業名福，</div>
<div class='lg-row'>不善名非福。　上界善不<span class='corr'>動</span>，</div>
<div class='lg-row'>約自地處所，　業果無動故。</div>
<div class='lg-row'>順樂苦非二，　善至三順樂，</div>
<div class='lg-row'>諸不善順苦，　上善順非二，</div>
<div class='lg-row'>餘說下亦有，　由中招異熟。</div>
<div class='lg-row'>又許此三業，　非前後熟故。</div>
<div class='lg-row'>順受總有五，　謂自性相應，</div>
<div class='lg-row'>及所緣異熟，　現前差別故。</div>
<div class='lg-row'>此有定不定，　定三順現等。</div>
<div class='lg-row'>或說業有五，　餘師說四句，</div>
<div class='lg-row'>四善容俱作，　引同分唯三。</div>
<div class='lg-row'>諸處造四種，　地獄善除現，</div>
<div class='lg-row'>堅於離染地，　異生不造生。</div>
<div class='lg-row'>聖不造生後，　并欲有頂退，</div>
<div class='lg-row'>欲中有能造，　二十二種業，</div>
<div class='lg-row'>皆順現受攝，　類同分一故。</div>
<div class='lg-row'>由重惑淨心，　及是恒所造，</div>
<div class='lg-row'>於功德田起，　害父母業定，</div>
<div class='lg-row'>由田意殊勝，　及定招異熟，</div>
<div class='lg-row'>得永離地業，　定招現法果。</div>
<div class='lg-row'>於佛上首僧，　及滅定無諍，</div>
<div class='lg-row'>慈見修道出，　損益業即受。</div>
<div class='lg-row'>諸善無尋業，　許唯感心受，</div>
<div class='lg-row'>惡唯感身受，　是感受業異。</div>
<div class='lg-row'>心狂唯意識，　由業異熟生，</div>
<div class='lg-row'>及怖害違憂，　除北洲在欲。</div>
<div class='lg-row'>說曲穢濁業，　依諂瞋貪生，</div>
<div class='lg-row'>依黑黑等殊，　所說四種業。</div>
<div class='lg-row'>惡色欲界善，　能盡彼無漏，</div>
<div class='lg-row'>應知如次第，　名黑白俱非。</div>
<div class='lg-row'>四法忍離欲，　前八無間俱，</div>
<div class='lg-row'>十二無漏思，　唯盡純黑業。</div>
<div class='lg-row'>離欲四靜慮，　第九無間思，</div>
<div class='lg-row'>一盡雜純黑，　四令純白盡。</div>
<div class='lg-row'>有說地獄受，　餘欲業黑雜，</div>
<div class='lg-row'>有說欲見滅，　餘欲業黑俱。</div>
<div class='lg-row'>無學身語業，　即意三牟尼，</div>
<div class='lg-row'>三清淨應知，　即諸三妙行。</div>
<div class='lg-row'>惡身語意業，　說名三惡行，</div>
<div class='lg-row'>及貪瞋邪見，　三妙行翻此。</div>
<div class='lg-row'>所說十業道，　攝惡妙行中，</div>
<div class='lg-row'>麁品為其性，　如應成善惡。</div>
<div class='lg-row'>惡六定無表，　彼自作婬二，</div>
<div class='lg-row'>善七受生二，　定生唯無表。</div>
<div class='lg-row'>加行定有表，　無表或有無，</div>
<div class='lg-row'>後起此相違，　加行三根起。</div>
<div class='lg-row'>彼無<span class='corr'>間</span>生故，　貪等三根生，</div>
<div class='lg-row'>善於三位中，　皆三善根起。</div>
<div class='lg-row'>殺麁語瞋恚，　究竟皆由瞋，</div>
<div class='lg-row'>盜邪行及貪，　皆由貪究竟，</div>
<div class='lg-row'>邪見癡究竟，　許所餘由三。</div>
<div class='lg-row'>有情具名色，　名身等處起，</div>
<div class='lg-row'>俱死及前死，　無根依別故。</div>
<div class='lg-row'>軍等若同事，　皆成如作者，</div>
<div class='lg-row'>殺生由故思，　他想不誤殺。</div>
<div class='lg-row'>不與取他物，　力竊取屬己。</div>
<div class='lg-row'>欲邪行四種，　行所不應行。</div>
<div class='lg-row'>染異想發言，　解義虛誑語。</div>
<div class='lg-row'>由眼耳意識，　并餘三所證，</div>
<div class='lg-row'>如次第名為，　所見聞知覺</div>
<div class='lg-row'>染心壞他語，　說名離間語，</div>
<div class='lg-row'>非愛麁惡語，　諸染雜穢語，</div>
<div class='lg-row'>餘說異三染，　佞歌邪論等。</div>
<div class='lg-row'>惡欲他財貪，　<span class='corr'>憎</span>有情瞋恚，</div>
<div class='lg-row'>撥善惡等見，　名邪見業道。</div>
<div class='lg-row'>此中三唯道，　七業亦道故，</div>
<div class='lg-row'>唯邪見斷善，　所斷欲生得，</div>
<div class='lg-row'>撥因果一切，　漸斷二俱捨。</div>
<div class='lg-row'>人三洲男女，　見行斷非得，</div>
<div class='lg-row'>續善疑有見，　頓現除逆者。</div>
<div class='lg-row'>業道思俱轉，　不善一至八，</div>
<div class='lg-row'>善總開至十，　別遮一八五。</div>
<div class='lg-row'>不善地獄中，　麁雜瞋通二，</div>
<div class='lg-row'>貪邪見成就，　北洲成後三。</div>
<div class='lg-row'>雜語通現成，　餘欲十通二，</div>
<div class='lg-row'>善於一切處，　後三通現成。</div>
<div class='lg-row'>無色無想天，　前七唯成就，</div>
<div class='lg-row'>餘處通成現，　除地獄北洲，</div>
<div class='lg-row'>皆能招異熟，　等流增上果，</div>
<div class='lg-row'>此令他受苦，　斷命壞威故。</div>
<div class='lg-row'>貪生身語業，　邪命難除故，</div>
<div class='lg-row'>執命資貪生，　違經故非理。</div>
<div class='lg-row'>斷道有漏業，　具足有五果，</div>
<div class='lg-row'>無漏業有四，　謂唯除異熟。</div>
<div class='lg-row'>餘有漏善惡，　亦四除離繫，</div>
<div class='lg-row'>餘無漏無記，　三除前所除。</div>
<div class='lg-row'>善等於善等，　初有四二三，</div>
<div class='lg-row'>中有二三四，　後二三三果。</div>
<div class='lg-row'>過於三各四，　現於未亦爾，</div>
<div class='lg-row'>現於現二果，　未於未果三，</div>
<div class='lg-row'>同地有四果，　異地二或三。</div>
<div class='lg-row'>學於三各三，　無學一三二，</div>
<div class='lg-row'>非學非無學，　有二二五果，</div>
<div class='lg-row'>見所斷業等，　一一各於三。</div>
<div class='lg-row'>初有三四一，　中二四三果，</div>
<div class='lg-row'>後有一二四，　皆如次應知。</div>
<div class='lg-row'>染業不應作，　有說亦壞軌，</div>
<div class='lg-row'>應作業翻此，　俱相違第三。</div>
<div class='lg-row'>一業引一生，　多業能圓滿，</div>
<div class='lg-row'>二無心定得，　不能引餘通，</div>
<div class='lg-row'>三障無間業，　及數行煩惱，</div>
<div class='lg-row'>并一切惡趣，　北洲無想天。</div>
<div class='lg-row'>三洲有無間，　非餘扇搋等，</div>
<div class='lg-row'>少恩少羞恥，　餘障通五趣。</div>
<div class='lg-row'>此五無間中，　四身一語業，</div>
<div class='lg-row'>三殺一誑語，　一殺生加行。</div>
<div class='lg-row'>僧破不和合，　心不相應行，</div>
<div class='lg-row'>無覆無記性，　所破僧所成，</div>
<div class='lg-row'>能破者唯成，　此虛誑語罪，</div>
<div class='lg-row'>無間一劫熟，　隨罪增苦增。</div>
<div class='lg-row'>苾芻見淨行，　破異處愚夫，</div>
<div class='lg-row'>忍異師道時，　名破不經宿。</div>
<div class='lg-row'>贍部洲九等，　方破法輪僧，</div>
<div class='lg-row'>唯破羯磨僧，　通三洲八等。</div>
<div class='lg-row'>初後皰雙前，　佛滅未結界，</div>
<div class='lg-row'>於如是六位，　無破法輪僧。</div>
<div class='lg-row'>棄壞恩德田，　轉形亦成逆，</div>
<div class='lg-row'>母謂因彼血，　誤等無或有。</div>
<div class='lg-row'>打心出佛血，　害後無學無，</div>
<div class='lg-row'>造逆定加行，　無離染得果。</div>
<div class='lg-row'>破僧虛誑語，　於罪中最大，</div>
<div class='lg-row'>感第一有思，　世善中大果。</div>
<div class='lg-row'>污母無學尼，　殺住定菩薩，</div>
<div class='lg-row'>及有學聖者，　奪僧和合緣，</div>
<div class='lg-row'>破壞窣堵波，　是無間同類，</div>
<div class='lg-row'>將得忍不還，　無學業為障。</div>
<div class='lg-row'>從修妙相業，　菩薩得定名，</div>
<div class='lg-row'>生善趣貴家，　具男念堅固。</div>
<div class='lg-row'>贍部男對佛，　佛思思所成，</div>
<div class='lg-row'>餘百劫方修，　各百福嚴飾。</div>
<div class='lg-row'>於三無數劫，　各供養七萬，</div>
<div class='lg-row'>又如次供養，　五六七千佛。</div>
<div class='lg-row'>三無數劫滿，　逆次逢勝觀，</div>
<div class='lg-row'>然燈寶髻佛，　初釋迦牟尼。</div>
<div class='lg-row'>但由悲普施，　被析身無忿，</div>
<div class='lg-row'>讚歎底沙佛，　次無上菩提，</div>
<div class='lg-row'>六波羅蜜多，　於如是四位，</div>
<div class='lg-row'>一二又一二，　如次修圓滿。</div>
<div class='lg-row'>施戒修三類，　各隨其所應，</div>
<div class='lg-row'>受福業事名，　差別如業道。</div>
<div class='lg-row'>由此捨名施，　謂為供為益，</div>
<div class='lg-row'>身語及能發，　此招大富果，</div>
<div class='lg-row'>為益自他俱，　不為二行施。</div>
<div class='lg-row'>由主財田異，　故施果差別，</div>
<div class='lg-row'>主異由信等，　行敬重等施，</div>
<div class='lg-row'>得尊重廣愛，　應時難奪果。</div>
<div class='lg-row'>財異由色等，　得妙色好名，</div>
<div class='lg-row'>眾愛柔軟身，　有隨時樂觸，</div>
<div class='lg-row'>田異由趣苦，　恩德有差別。</div>
<div class='lg-row'>脫於脫菩薩，　第八施最勝，</div>
<div class='lg-row'>父母病法師，　最後身菩薩，</div>
<div class='lg-row'>設非證聖者，　施果亦無量。</div>
<div class='lg-row'>後起田根本，　加行思意樂，</div>
<div class='lg-row'>由此下上故，　業成下上品。</div>
<div class='lg-row'>由審思圓滿，　無惡作對治，</div>
<div class='lg-row'>有伴異熟故，　此業名增長。</div>
<div class='lg-row'>制多捨類福，　如慈等無受，</div>
<div class='lg-row'>惡田有愛果，　種果無倒故。</div>
<div class='lg-row'>離犯戒及遮，　名戒各有二，</div>
<div class='lg-row'>非犯戒因壞，　依治滅淨等。</div>
<div class='lg-row'>等引善名修，　極能熏心故，</div>
<div class='lg-row'>戒修勝如次，　感生天解脫，</div>
<div class='lg-row'>感劫生天等，　為一梵福量。</div>
<div class='lg-row'>法施謂如實，　無染辯經等，</div>
<div class='lg-row'>順福順解脫，　順決擇分三，</div>
<div class='lg-row'>感愛果涅槃，　聖道善如次。</div>
<div class='lg-row'>諸如理所起，　三業并能發，</div>
<div class='lg-row'>如次為書印，　算文數自體。</div>
<div class='lg-row'>善無漏名妙，　染有罪覆劣，</div>
<div class='lg-row'>善有為應習。　解脫名無上。◎</div>
</div></div>
<div class='div-pin'><a id='mulu6' />
<p class='h1'>◎分別隨眠品第五<span class='note-inline'>(六十九頌)</span></p>
<div class="lg regular"><div class='lg-row'>隨眠諸有本，　此差別有六，</div>
<div class='lg-row'>謂貪瞋亦慢，　無明見及疑。</div>
<div class='lg-row'>六由貪異七，　有貪上二界，</div>
<div class='lg-row'>於內門轉故，　為遮解脫想。</div>
<div class='lg-row'>六由見異十，　異謂有身見，</div>
<div class='lg-row'>邊執見邪見，　見取戒禁取。</div>
<div class='lg-row'>六行部界異，　故成九十八，</div>
<div class='lg-row'>欲見苦等斷，　十七七八四。</div>
<div class='lg-row'>謂如次具離，　三二見見疑，</div>
<div class='lg-row'>色無色除瞋，　餘等如欲說。</div>
<div class='lg-row'>忍所害隨眠，　有頂唯見斷，</div>
<div class='lg-row'>餘通見修斷，　智所害唯修。</div>
<div class='lg-row'>我我所斷常，　撥無劣謂勝，</div>
<div class='lg-row'>非因道妄謂，　是五見自體。</div>
<div class='lg-row'>於大自在等，　非因妄執因，</div>
<div class='lg-row'>從常我倒生，　故唯見苦斷。</div>
<div class='lg-row'>四顛倒自體，　謂從於三見，</div>
<div class='lg-row'>唯倒推增故，　想心隨見力。</div>
<div class='lg-row'>慢七九從三，　皆通見修斷，</div>
<div class='lg-row'>聖如殺纏等，　有修斷不行。</div>
<div class='lg-row'>慢類等我慢，　惡作中不善，</div>
<div class='lg-row'>聖有而不起，　見疑所增故。</div>
<div class='lg-row'>見苦集所斷，　諸見疑相應，</div>
<div class='lg-row'>及不共無明，　遍行自界地，</div>
<div class='lg-row'>於中除二見，　餘九能上緣，</div>
<div class='lg-row'>除得餘隨行，　亦是遍行攝。</div>
<div class='lg-row'>見滅道所斷，　邪見疑相應，</div>
<div class='lg-row'>及不共無明，　六能緣無漏。</div>
<div class='lg-row'>於中緣滅者，　唯緣自地滅，</div>
<div class='lg-row'>緣道六九地，　由別治相因。</div>
<div class='lg-row'>貪瞋慢二取，　並非無漏緣，</div>
<div class='lg-row'>應離境非怨，　靜淨勝性故。</div>
<div class='lg-row'>未斷遍隨眠，　於自地一切，</div>
<div class='lg-row'>非遍於自部，　所緣故隨增。</div>
<div class='lg-row'>非無漏上緣，　無攝有違故，</div>
<div class='lg-row'>隨於相應法，　相應故隨增。</div>
<div class='lg-row'>上二界隨眠，　及欲身邊見，</div>
<div class='lg-row'>彼俱癡無記，　此餘皆不善。</div>
<div class='lg-row'>不善根欲界，　貪瞋不善癡，</div>
<div class='lg-row'>無記根有三，　無記愛癡慧。</div>
<div class='lg-row'>非餘二高故，　外方立四種，</div>
<div class='lg-row'>中愛見慢癡，　三定皆癡故。</div>
<div class='lg-row'>應一向分別，　反詰捨置記，</div>
<div class='lg-row'>如死生殊勝，　我蘊一異等。</div>
<div class='lg-row'>若於此事中，　未斷貪瞋慢，</div>
<div class='lg-row'>過現若已起，　未來意遍行。</div>
<div class='lg-row'>五可生自世，　不生亦遍行，</div>
<div class='lg-row'>餘過未遍行，　現正緣能繫。</div>
<div class='lg-row'>三世有由說，　<span class='corr'>二</span>有境果故，</div>
<div class='lg-row'>說三世有故，　許說一切有。</div>
<div class='lg-row'>此中有四種，　類相位待異，</div>
<div class='lg-row'>第三約作用，　立世最為善。</div>
<div class='lg-row'>何礙用云何？　無異世便壞，</div>
<div class='lg-row'>有誰未生滅，　此法性甚深。</div>
<div class='lg-row'>於見苦已斷，　餘遍行隨眠，</div>
<div class='lg-row'>及前品已斷，　餘緣此猶繫。</div>
<div class='lg-row'>見苦集修斷，　若欲界所繫，</div>
<div class='lg-row'>自界三色一，　無漏識所行，</div>
<div class='lg-row'>色自下各三，　上一淨識境，</div>
<div class='lg-row'>無色通三界，　各三淨識緣。</div>
<div class='lg-row'>見滅道所斷，　皆增自識行，</div>
<div class='lg-row'>無漏三界中，　後三淨識境。</div>
<div class='lg-row'>有隨眠心二，　謂有染無染，</div>
<div class='lg-row'>有染心通二，　無染局隨增。</div>
<div class='lg-row'>無明疑邪身，　邊見戒見取，</div>
<div class='lg-row'>貪慢瞋如次，　由前引後生。</div>
<div class='lg-row'>由未斷隨眠，　及隨應境現，</div>
<div class='lg-row'>非理作意起，　說惑具因緣，</div>
<div class='lg-row'>欲煩惱并纏，　除癡名欲漏。</div>
<div class='lg-row'>有漏上二界，　唯煩惱除癡，</div>
<div class='lg-row'>同無記內門，　定地故合一。</div>
<div class='lg-row'>無明諸有本，　故別為一漏，</div>
<div class='lg-row'>瀑流軛亦然，　別立見利故。</div>
<div class='lg-row'>見不順住故，　非於漏獨立，</div>
<div class='lg-row'>欲有軛并癡，　見分二名取，</div>
<div class='lg-row'>無明不別立，　以非能取故。</div>
<div class='lg-row'>微細二隨增，　隨逐與隨縛，</div>
<div class='lg-row'>住流漂合執，　是隨眠等義。</div>
<div class='lg-row'>由結等差別，　復說有五種，</div>
<div class='lg-row'>結九物取等，　立見取二結，</div>
<div class='lg-row'>由二唯不善，　及自在起故。</div>
<div class='lg-row'>纏中唯嫉慳，　建立為二結，</div>
<div class='lg-row'><span class='corr'>或</span>二數行故，　為賤貧<span class='corr'>因</span>故，</div>
<div class='lg-row'>遍顯隨惑故，　惱亂二部故。</div>
<div class='lg-row'>又五順下分，　由二不超欲，</div>
<div class='lg-row'>由三復還下，　攝門根故三。</div>
<div class='lg-row'>或不欲發<span class='corr'>趣</span>，　迷道及疑道，</div>
<div class='lg-row'>能障趣解脫，　故唯說斷三。</div>
<div class='lg-row'>順上分亦五，　色無色二貪，</div>
<div class='lg-row'>掉舉慢無明，　令不超上故。</div>
<div class='lg-row'>縛三由三受，　隨眠前已說，</div>
<div class='lg-row'>隨煩惱此餘，　染心所行蘊。</div>
<div class='lg-row'>纏八無慚愧，　嫉慳并悔眠，</div>
<div class='lg-row'>及掉舉惛沈，　或十加忿覆，</div>
<div class='lg-row'>無慚慳掉舉，　皆從貪所生。</div>
<div class='lg-row'>無愧眠惛沈，　從無明所起，</div>
<div class='lg-row'>嫉忿從瞋起，　悔從疑覆諍，</div>
<div class='lg-row'>煩惱垢六惱，　害恨諂誑憍，</div>
<div class='lg-row'>誑憍從貪生。　害恨從瞋起，</div>
<div class='lg-row'>惱從見取起，　諂從諸見生。</div>
<div class='lg-row'>纏無慚愧眠，　惛掉見修斷，</div>
<div class='lg-row'>餘及煩惱垢，　自在故唯修。</div>
<div class='lg-row'>欲三二餘惡，　上界皆無記，</div>
<div class='lg-row'>諂誑欲初定，　三三界餘欲。</div>
<div class='lg-row'>見所斷慢眠，　自在隨煩惱，</div>
<div class='lg-row'>皆唯意地起，　餘通依六識。</div>
<div class='lg-row'>欲界諸煩惱，　貪喜樂相應，</div>
<div class='lg-row'>瞋憂苦癡遍，　邪見憂及喜。</div>
<div class='lg-row'>疑憂餘五喜，　一切捨相應，</div>
<div class='lg-row'>上地皆隨應，　遍自識諸受。</div>
<div class='lg-row'>諸隨煩惱中，　嫉悔忿及惱，</div>
<div class='lg-row'>害恨憂俱起，　慳喜<span class='corr'>受</span>相應。</div>
<div class='lg-row'>諂誑及眠覆，　通憂喜俱起，</div>
<div class='lg-row'>憍喜樂皆捨，　餘四遍相應。</div>
<div class='lg-row'>蓋五唯在欲，　食治用同故，</div>
<div class='lg-row'>雖二立一蓋，　障蘊故唯五，</div>
<div class='lg-row'>遍知所緣故，　斷彼能緣故，</div>
<div class='lg-row'>斷彼所緣故，　對治起故斷。</div>
<div class='lg-row'>對治有四種，　謂斷持遠厭，</div>
<div class='lg-row'>應知從所緣，　可令諸惑斷。</div>
<div class='lg-row'>遠性有四種，　謂相治處時，</div>
<div class='lg-row'>如大種尸羅，　異方二世等。</div>
<div class='lg-row'>諸惑無再斷，　離繫有重得，</div>
<div class='lg-row'>謂治生得果，　練根六時中。</div>
<div class='lg-row'>斷遍知有九，　欲初二斷一，</div>
<div class='lg-row'>二各一合三，　上界三亦爾。</div>
<div class='lg-row'>餘五順下分，　色一切斷三，</div>
<div class='lg-row'>於中忍果六，　餘三是智果。</div>
<div class='lg-row'>未至果一切，　根本五或八，</div>
<div class='lg-row'>無色邊果一，　三根本亦爾。</div>
<div class='lg-row'>俗果二聖九，　法智三類二，</div>
<div class='lg-row'>法智品果六，　類智品果五。</div>
<div class='lg-row'>得無漏斷得，　及缺第一有，</div>
<div class='lg-row'>滅雙因越界，　故立九遍知。</div>
<div class='lg-row'>住見諦位無，　或成一至五，</div>
<div class='lg-row'>修成六一二，　無學唯成一。</div>
<div class='lg-row'>越界得果故，　二處集遍知，</div>
<div class='lg-row'>捨一二五六，　得亦然除五。</div>
</div></div>
<div class='div-pin'><a id='mulu7' />
<p class='h1'>分別賢聖品第六<span class='note-inline'>(八十三頌)</span></p>
<div class="lg regular"><div class='lg-row'>已說煩惱斷，　由見諦修故，</div>
<div class='lg-row'>見道唯無漏，　修道通二種。</div>
<div class='lg-row'>諦四名已說，　謂苦集滅道，</div>
<div class='lg-row'>彼自體亦然，　次第隨現觀。</div>
<div class='lg-row'>苦由三苦合，　如所應一切，</div>
<div class='lg-row'>可意非可意，　餘有漏行法。</div>
<div class='lg-row'>彼覺破便無，　慧析餘亦爾，</div>
<div class='lg-row'>如瓶水世俗，　異此名勝義。</div>
<div class='lg-row'>將趣見諦道，　應住戒勤修，</div>
<div class='lg-row'>聞思修所成，　謂名俱義境。</div>
<div class='lg-row'>具身心遠離，　無不足大欲，</div>
<div class='lg-row'>謂已得未得，　多求名所無。</div>
<div class='lg-row'>治相違界三，　無漏無貪性，</div>
<div class='lg-row'>四聖種亦爾，　前三唯喜足。</div>
<div class='lg-row'>三生具後業，　為治四愛生，</div>
<div class='lg-row'>我所我事欲，　暫息永除故。</div>
<div class='lg-row'>入修要二門，　不淨觀息念，</div>
<div class='lg-row'>貪尋增上者，　如次第應修。</div>
<div class='lg-row'>為通治四貪，　且辯觀骨瑣，</div>
<div class='lg-row'>廣至海復略，　名初習業位，</div>
<div class='lg-row'>除足至頭半，　名為已熟修，</div>
<div class='lg-row'>繫心在眉間，　名超作意位。</div>
<div class='lg-row'>無貪性十<span class='corr'>地</span>，　緣欲色人生，</div>
<div class='lg-row'>不淨自世緣，　有漏通二得。</div>
<div class='lg-row'>息念慧五地，　緣風依欲身，</div>
<div class='lg-row'>二得實外無，　有六謂數等。</div>
<div class='lg-row'>入出息隨身，　依二差別轉，</div>
<div class='lg-row'>情數非執受，　等流非下緣。</div>
<div class='lg-row'>依已修成止，　為觀修念住，</div>
<div class='lg-row'>以自相共相，　觀身受心法。</div>
<div class='lg-row'>自性聞等慧，　餘相雜所緣，</div>
<div class='lg-row'>說次第隨生，　治倒故唯四。</div>
<div class='lg-row'>彼居法念住，　總觀四所緣，</div>
<div class='lg-row'>修非常及苦，　空非我行相。</div>
<div class='lg-row'>從此生煖法，　具觀四聖諦，</div>
<div class='lg-row'>修十六行相，　次生頂亦然。</div>
<div class='lg-row'>如是二善根，　皆初法後四，</div>
<div class='lg-row'>次忍唯法念，　下中品同頂。</div>
<div class='lg-row'>上唯觀欲苦，　一行一剎那，</div>
<div class='lg-row'>世第一亦然，　皆慧五除得。</div>
<div class='lg-row'>此順決擇分，　四皆修所成，</div>
<div class='lg-row'>六地二或七，　依欲界身九，</div>
<div class='lg-row'>三女男得二，　第四女亦爾。</div>
<div class='lg-row'>聖由失地捨，　異生由命終，</div>
<div class='lg-row'>初二亦退捨，　依本必見諦，</div>
<div class='lg-row'>捨已得非先，　二捨性非得。</div>
<div class='lg-row'>煖必至涅槃，　頂終不斷善，</div>
<div class='lg-row'>忍不墮惡趣，　第一入離生。</div>
<div class='lg-row'>轉聲聞種性，　二成佛三餘，</div>
<div class='lg-row'>麟角佛無轉，　一坐成覺故。</div>
<div class='lg-row'>前順解脫分，　速三生解脫，</div>
<div class='lg-row'>聞思成三業，　殖在人三洲。</div>
<div class='lg-row'>世第一無間，　即緣欲界苦，</div>
<div class='lg-row'>生無漏法忍，　忍次生法智，</div>
<div class='lg-row'>次緣餘界苦，　生類忍類智，</div>
<div class='lg-row'>緣集滅道諦，　各生四亦然。</div>
<div class='lg-row'>如是十六心，　名聖諦現觀，</div>
<div class='lg-row'>此總有三種，　謂見緣事別，</div>
<div class='lg-row'>皆與世第一，　同依於一地。</div>
<div class='lg-row'>忍智如次第，　無間解脫道，</div>
<div class='lg-row'>前十五見道，　見未曾見故。</div>
<div class='lg-row'>名隨信法行，　由根鈍利別，</div>
<div class='lg-row'>具修惑斷一，　至五向初果。</div>
<div class='lg-row'>斷次三向二，　離八地向三，</div>
<div class='lg-row'>至第十六心，　隨三向住果，</div>
<div class='lg-row'>名信解見至，　亦由鈍利別。</div>
<div class='lg-row'>諸得果位中，　未得勝果道，</div>
<div class='lg-row'>故未起勝道，　名住果非向。</div>
<div class='lg-row'>地地失德九，　下中上各三，</div>
<div class='lg-row'>未斷修斷失，　住果極七返。</div>
<div class='lg-row'>斷欲三四品，　三二生家家，</div>
<div class='lg-row'>斷至五二向，　斷六一來果，</div>
<div class='lg-row'>斷七或八品，　一生名一間，</div>
<div class='lg-row'>此即第三向，　斷九不還果。</div>
<div class='lg-row'>此中生有行，　無行般涅槃，</div>
<div class='lg-row'>上流若雜修，　能往色究竟</div>
<div class='lg-row'>超半超遍<span class='corr'></span>歿，　餘能往有頂，</div>
<div class='lg-row'>行無色有四，　住此般涅槃。</div>
<div class='lg-row'>行色界有九，　謂三各分三，</div>
<div class='lg-row'>業惑根有殊，　故成三九別。</div>
<div class='lg-row'>立七善士趣，　由上流無別，</div>
<div class='lg-row'>善惡行不行，　有往無還故。</div>
<div class='lg-row'>經欲界生聖，　不往餘界生，</div>
<div class='lg-row'>此及往上生，　無練根并退。</div>
<div class='lg-row'>先雜修第四，　成由一念雜，</div>
<div class='lg-row'>為受生現樂，　及遮煩惱退。</div>
<div class='lg-row'>由雜修五品，　生有五淨居，</div>
<div class='lg-row'>得滅定不還，　轉名為身證。</div>
<div class='lg-row'>上界修惑中，　斷初定一品，</div>
<div class='lg-row'>至有頂八品，　皆阿羅漢向。</div>
<div class='lg-row'>第九無間道，　名金剛喻定，</div>
<div class='lg-row'>盡得俱盡智，　成無學應果。</div>
<div class='lg-row'>有頂由無漏，　餘由二離染，</div>
<div class='lg-row'>聖二離八修，　各二離繫得。</div>
<div class='lg-row'>無漏未至道，　能離一切地，</div>
<div class='lg-row'>餘八離自上，　有漏離次下。</div>
<div class='lg-row'>近分離下染，　初三後解脫，</div>
<div class='lg-row'>根本或近分，　上地唯根本。</div>
<div class='lg-row'>世無間解脫，　如次緣下上，</div>
<div class='lg-row'>作麁苦障行，　及靜妙離三。</div>
<div class='lg-row'>不動盡智後，　必起無生智，</div>
<div class='lg-row'>餘盡或正見，　此應果皆有。</div>
<div class='lg-row'>淨道沙門性，　有為無為果，</div>
<div class='lg-row'>此有八十九，　解脫道及滅。</div>
<div class='lg-row'>五因立四果，　捨曾得勝道，</div>
<div class='lg-row'>集斷得八智，　頓修十六行。</div>
<div class='lg-row'>世道所得斷，　聖所得雜故，</div>
<div class='lg-row'>無漏得持故，　亦名沙門果。</div>
<div class='lg-row'>所說沙門性，　亦名婆羅門，</div>
<div class='lg-row'>亦名為梵輪，　真梵所轉故。</div>
<div class='lg-row'>於中唯見道，　說名為法輪，</div>
<div class='lg-row'>由速等似輪，　或具輻等故。</div>
<div class='lg-row'>三依欲後三，　由上無見道，</div>
<div class='lg-row'>無<span class='corr'>聞</span>無緣下，　無厭及經故。</div>
<div class='lg-row'>阿羅漢有六，　謂退至不動，</div>
<div class='lg-row'>前五信解生，　總名時解脫。</div>
<div class='lg-row'>後不時解脫，　從前見至生，</div>
<div class='lg-row'>有是先種性，　有後練根得。</div>
<div class='lg-row'>四從種性退，　五從果非先，</div>
<div class='lg-row'>學異生亦六，　練根非見道。</div>
<div class='lg-row'>應知退有三，　已未得受用，</div>
<div class='lg-row'>佛唯有最後，　利中後鈍三。</div>
<div class='lg-row'>一切從果退，　必得不命終，</div>
<div class='lg-row'>住果所不為，　慚增故不作。</div>
<div class='lg-row'>練根無學位，　九無間解脫，</div>
<div class='lg-row'>久習故學一，　無漏依人三。</div>
<div class='lg-row'>無學依九地，　有學但依六，</div>
<div class='lg-row'>捨果勝果道，　唯得果道故。</div>
<div class='lg-row'>七聲聞二佛，　差別由九根，</div>
<div class='lg-row'>加行根滅定，　解脫故成七。</div>
<div class='lg-row'>此事別唯六，　三道各二故，</div>
<div class='lg-row'>俱由得滅定，　餘名慧解脫。</div>
<div class='lg-row'>有學名為滿，　由根果定三，</div>
<div class='lg-row'>無學得滿名，　但由根定二。</div>
<div class='lg-row'>應知一切道，　略說唯有四，</div>
<div class='lg-row'>謂加行無間，　解脫勝進道。</div>
<div class='lg-row'>通行有四種，　樂依本靜慮，</div>
<div class='lg-row'>苦依所餘地，　遲速鈍利根。</div>
<div class='lg-row'>覺分三十七，　謂四念住等，</div>
<div class='lg-row'>覺謂盡無生，　順此故名分。</div>
<div class='lg-row'>此實事唯十，　謂慧勤定信，</div>
<div class='lg-row'>念喜捨輕安，　及戒尋為體。</div>
<div class='lg-row'>四念住正斷，　神足隨增上，</div>
<div class='lg-row'>說為慧勤定，　實諸加行善。</div>
<div class='lg-row'>初業順決擇，　及修見道位，</div>
<div class='lg-row'>念住等七品，　應知次第增。</div>
<div class='lg-row'>七覺八道支，　一向是無漏，</div>
<div class='lg-row'>三四五根力，　皆通於二種。</div>
<div class='lg-row'>初靜慮一切，　未至除喜根，</div>
<div class='lg-row'>二靜慮除尋，　三四中除二。</div>
<div class='lg-row'>前三無色地，　除戒前二種，</div>
<div class='lg-row'>於欲界有頂，　除覺及道支。</div>
<div class='lg-row'>證淨有四種，　謂佛法僧戒，</div>
<div class='lg-row'>見三得法戒，　見道兼佛僧。</div>
<div class='lg-row'>法謂三諦全，　菩薩獨覺道，</div>
<div class='lg-row'>信戒二為體，　四皆唯無漏。</div>
<div class='lg-row'>學有餘縛故，　無正脫智支，</div>
<div class='lg-row'>解脫為無<span class='corr'>為</span>，　謂勝解<span class='corr'>惑</span>滅。</div>
<div class='lg-row'>有為無學支，　即二解脫蘊，</div>
<div class='lg-row'>正智如覺說，　謂盡無生智。</div>
<div class='lg-row'>無學心生時，　正從障解脫，</div>
<div class='lg-row'>道唯正滅位，　能令彼障斷。</div>
<div class='lg-row'>無為說三界，　離界<span class='corr'>唯</span>離貪，</div>
<div class='lg-row'>斷界斷餘結，　滅界滅彼事。</div>
<div class='lg-row'>厭緣苦集慧，　離緣四能斷，</div>
<div class='lg-row'>相對互廣狹，　故應成四句。</div>
</div></div>
<div class='div-pin'><a id='mulu8' />
<p class='h1'>分別智品第七<span class='note-inline'>(六十一頌)</span></p>
<div class="lg regular"><div class='lg-row'>聖慧忍非智，　盡無生非見，</div>
<div class='lg-row'>餘二有漏慧，　皆智六見性。</div>
<div class='lg-row'>智十總有二，　有漏無漏別，</div>
<div class='lg-row'>有漏稱世俗，　無漏名法類。</div>
<div class='lg-row'>世俗遍為境，　法智及類智，</div>
<div class='lg-row'>如次欲上界，　苦等諦為境。</div>
<div class='lg-row'>法類由境別，　立苦等四名，</div>
<div class='lg-row'>皆通盡無生，　初唯苦集類。</div>
<div class='lg-row'>法類道世俗，　有成他心智，</div>
<div class='lg-row'>於勝地根位，　去來世不知。</div>
<div class='lg-row'>法類不相知，　聲聞麟喻佛，</div>
<div class='lg-row'>如次知見道，　二三念一切。</div>
<div class='lg-row'>智於四聖諦，　知我已知等，</div>
<div class='lg-row'>不應更知等，　如次盡無生。</div>
<div class='lg-row'>由自性對治，　行相行相境，</div>
<div class='lg-row'>加行辦因圓，　故建立十智。</div>
<div class='lg-row'>緣滅道法智，　於修道位中，</div>
<div class='lg-row'>兼治上修斷，　類無能治欲。</div>
<div class='lg-row'>法智及類智，　行相俱十六，</div>
<div class='lg-row'>世俗此及餘，　四諦智各四。</div>
<div class='lg-row'>他心智無漏，　唯四謂緣道，</div>
<div class='lg-row'>有漏自相緣，　俱但緣一事。</div>
<div class='lg-row'>盡無生十四，　謂離空非我，</div>
<div class='lg-row'>淨無越十六，　餘說有論故。</div>
<div class='lg-row'>行相實十六，　此體唯是慧，</div>
<div class='lg-row'>能行有所緣，　所行諸有法。</div>
<div class='lg-row'>性俗三九，善　依地俗一切，</div>
<div class='lg-row'>他心智唯四，　法六餘七九。</div>
<div class='lg-row'>現起所依身，　他心依欲色，</div>
<div class='lg-row'>法智但依欲，　餘八通三界。</div>
<div class='lg-row'>諸智念住攝，　滅智唯最後，</div>
<div class='lg-row'>他心智後三，　餘八智通四。</div>
<div class='lg-row'>諸智互相緣，　法類道各九，</div>
<div class='lg-row'>苦集智各二，　四皆十滅非。</div>
<div class='lg-row'>所緣總有十，　謂三界無漏，</div>
<div class='lg-row'>無為各有二，　俗緣十法五。</div>
<div class='lg-row'>類七苦集六，　滅緣一道二，</div>
<div class='lg-row'>他心智緣三，　盡無生各九。</div>
<div class='lg-row'>俗智除自品，　總緣一切法，</div>
<div class='lg-row'>為非我行相，　唯聞思所成。</div>
<div class='lg-row'>異生聖見道，　初念定成一，</div>
<div class='lg-row'>二定成三智，　後四一一增。</div>
<div class='lg-row'>修道定成七，　離欲增他心，</div>
<div class='lg-row'>無學鈍利根，　定成九成十。</div>
<div class='lg-row'>見道忍智起，　即彼未來修，</div>
<div class='lg-row'>三類智兼修，　現觀邊俗智。</div>
<div class='lg-row'>不生自下地，　苦集四滅後，</div>
<div class='lg-row'>自諦行相境，　唯加行所得。</div>
<div class='lg-row'>修道初剎那，　修六或七智，</div>
<div class='lg-row'>斷八地無間，　及有欲餘道。</div>
<div class='lg-row'>有頂八解脫，　各修於七智，</div>
<div class='lg-row'>上無間餘道，　如次修六八。</div>
<div class='lg-row'>無學初剎那，　修九或修十，</div>
<div class='lg-row'>鈍利根別故，　勝進道亦然。</div>
<div class='lg-row'>練根無間道，　學六無學七，</div>
<div class='lg-row'>餘學六七八，　應八九一切，</div>
<div class='lg-row'>雜修通無間，　學七應八九，</div>
<div class='lg-row'>餘道學修八，　應九或一切。</div>
<div class='lg-row'>聖起餘功德，　及異生諸位，</div>
<div class='lg-row'>所修智多少，　皆如理應思。</div>
<div class='lg-row'>諸道依得此，　修此地有漏，</div>
<div class='lg-row'>為離得起此，　修此下無漏。</div>
<div class='lg-row'>唯初盡遍修，　九地有漏德，</div>
<div class='lg-row'>生上不修下，　曾所得非修。</div>
<div class='lg-row'>立得修習修，　依善有為法，</div>
<div class='lg-row'>依諸有漏法，　立治修遣修。</div>
<div class='lg-row'>十八不共法，　謂佛十力等，</div>
<div class='lg-row'>力處非處十，　業八除滅道，</div>
<div class='lg-row'>定根解界九，　遍趣九或十，</div>
<div class='lg-row'>宿住死生俗，　盡六或十智。</div>
<div class='lg-row'>宿住死生智，　依靜慮餘通，</div>
<div class='lg-row'>贍部男佛身，　於境無礙故。</div>
<div class='lg-row'>身那羅延力，　或節節皆然，</div>
<div class='lg-row'>象等七十增，　此觸處為性。</div>
<div class='lg-row'>四無畏如次，　初十二七力，</div>
<div class='lg-row'>三念住念慧，　緣順違俱境。</div>
<div class='lg-row'>大悲唯俗智，　資糧行相境，</div>
<div class='lg-row'>平等上品故，　異悲由八因，</div>
<div class='lg-row'>由資糧法身，　利他佛相似。</div>
<div class='lg-row'>壽種姓量等，　諸佛有差別，</div>
<div class='lg-row'>復有餘佛法，　共餘聖異生，</div>
<div class='lg-row'>謂無諍願智，　無礙解等德。</div>
<div class='lg-row'>無諍世俗智，　後靜慮不動，</div>
<div class='lg-row'>三洲緣未生，　欲界有事惑，</div>
<div class='lg-row'>願智能遍緣，　餘如無諍說。</div>
<div class='lg-row'>無礙解有四，　謂法義詞辯，</div>
<div class='lg-row'>名義言說道，　無退智為性，</div>
<div class='lg-row'>法詞唯俗智，　五二地為依，</div>
<div class='lg-row'>義十六辯九，　皆依一切地，</div>
<div class='lg-row'>但得必具四，　餘如無諍說。</div>
<div class='lg-row'>六依邊際得，　邊際六後定，</div>
<div class='lg-row'>遍順至究竟，　佛餘加行得。</div>
<div class='lg-row'>通六謂神境，　天眼耳他心，</div>
<div class='lg-row'>宿住漏盡通，　解脫道慧攝。</div>
<div class='lg-row'>四俗他心五，　漏盡通如力，</div>
<div class='lg-row'>五依四靜慮，　自下地為境。</div>
<div class='lg-row'>聲聞麟喻佛，　二三千無數，</div>
<div class='lg-row'>未曾由加行，　曾修離染得，</div>
<div class='lg-row'>念住初三身，　他心三餘四。</div>
<div class='lg-row'>天眼耳無記，　餘四通唯善，</div>
<div class='lg-row'>第五二六明，　治三際愚故，</div>
<div class='lg-row'>後真二假說，　學有暗非明，</div>
<div class='lg-row'>第一四六導，　教誡導為尊。</div>
<div class='lg-row'>定由通所成，　引利樂果故，</div>
<div class='lg-row'>神體謂等持，　境二謂行化，</div>
<div class='lg-row'>行三意勢佛，　運身勝解通。</div>
<div class='lg-row'>化二謂欲色，　四二外處性，</div>
<div class='lg-row'>此各有二種，　謂似自他身。</div>
<div class='lg-row'>能化心十四，　定果二至五，</div>
<div class='lg-row'>如所依定得，　從淨自生二。</div>
<div class='lg-row'>化事由自地，　語通由自下，</div>
<div class='lg-row'>化身與化主，　語必俱非佛。</div>
<div class='lg-row'>先立願留身，　後起餘心語，</div>
<div class='lg-row'>有死留堅體，　餘說無留義。</div>
<div class='lg-row'>初多心一化，　成滿此相違，</div>
<div class='lg-row'>修得無記攝，　餘得通三性。</div>
<div class='lg-row'>天眼耳謂根，　即定地淨色，</div>
<div class='lg-row'>恒同分無缺，　取障細遠等。</div>
<div class='lg-row'>神境五修生，　呪藥業成故，</div>
<div class='lg-row'>他心修生呪，　又加占相成。</div>
<div class='lg-row'>三修生業成，　除修皆三性，</div>
<div class='lg-row'>人唯無生得，　地獄初能知。</div>
</div></div>
<div class='div-pin'><a id='mulu9' />
<p class='h1'>分別定品第八<span class='note-inline'>(三十九頌)</span></p>
<div class="lg regular"><div class='lg-row'>靜慮四各二，　於中生已說，</div>
<div class='lg-row'>定謂善一境，　并伴五蘊性。</div>
<div class='lg-row'>初具伺喜樂，　後漸離前支，</div>
<div class='lg-row'>無色亦如是，　四蘊離下地。</div>
<div class='lg-row'>并上三近分，　總名除色想，</div>
<div class='lg-row'>無色謂無色，　後色起從心。</div>
<div class='lg-row'>空無邊等三，　名從加行立，</div>
<div class='lg-row'>非想非非想，　昧劣故立名。</div>
<div class='lg-row'>此本等至八，　前七各有三，</div>
<div class='lg-row'>謂味淨無漏，　後味淨二種。</div>
<div class='lg-row'>味謂愛相應，　淨謂世間善，</div>
<div class='lg-row'>此即所味著，　無漏謂出世。</div>
<div class='lg-row'>靜慮初五支，　尋伺喜樂定，</div>
<div class='lg-row'>第二有四支，　內淨喜樂定，</div>
<div class='lg-row'>第三具五支，　捨念慧樂定，</div>
<div class='lg-row'>第四有四支，　捨念中受定。</div>
<div class='lg-row'>此實事十一，　初二樂輕安，</div>
<div class='lg-row'>內淨即信根，　喜即是喜受。</div>
<div class='lg-row'>染如次從初，　無喜樂內淨，</div>
<div class='lg-row'>正念慧捨念，　餘說無安捨。</div>
<div class='lg-row'>第四名不動，　離八災患故，</div>
<div class='lg-row'>八者謂尋伺，　四受入出息。</div>
<div class='lg-row'>生靜慮從初，　有喜樂捨受，</div>
<div class='lg-row'>及喜捨樂捨，　唯捨受如次。</div>
<div class='lg-row'>生上三靜慮，　起三識表心，</div>
<div class='lg-row'>皆初靜慮攝，　唯無覆無記。</div>
<div class='lg-row'>全不成而得，　淨由離染生，</div>
<div class='lg-row'>無漏由離染，　染由生及退。</div>
<div class='lg-row'>無漏次生善，　上下至第三，</div>
<div class='lg-row'>淨次生亦然，　兼生自地染。</div>
<div class='lg-row'>染生自淨染，　并下一地淨，</div>
<div class='lg-row'>死淨生一切，　染生自下染。</div>
<div class='lg-row'>淨定有四種，　謂即順退分，</div>
<div class='lg-row'>順住順勝進，　順決擇分攝。</div>
<div class='lg-row'>如次順煩惱，　自上地無漏，</div>
<div class='lg-row'>互相望如次，　生二三三一。</div>
<div class='lg-row'>二類定順逆，　均間次及超，</div>
<div class='lg-row'>至間超為成，　三洲利無學。</div>
<div class='lg-row'><span class='corr'>諸定依自下</span>，　非上無用故，</div>
<div class='lg-row'>唯生有頂聖，　起下盡餘惑。</div>
<div class='lg-row'>味定緣自繫，　淨無漏遍緣，</div>
<div class='lg-row'>根本善無色，　不緣下有漏。</div>
<div class='lg-row'>無漏能斷惑，　及諸淨近分，</div>
<div class='lg-row'>近分八捨淨，　初亦聖或三。</div>
<div class='lg-row'>中靜慮無尋，　具三唯捨受，</div>
<div class='lg-row'>初下有尋伺，　中唯伺上無。</div>
<div class='lg-row'>空謂空非我，　無相謂滅四，</div>
<div class='lg-row'>無願謂餘十，　諦行相相應。</div>
<div class='lg-row'>此通淨無漏，　無漏三脫門，</div>
<div class='lg-row'>重二緣無學，　取空非常相，</div>
<div class='lg-row'>後緣無相定，　非擇滅為靜。</div>
<div class='lg-row'>有漏人不時，　離上七近分，</div>
<div class='lg-row'>為得現法樂，　修諸善靜慮，</div>
<div class='lg-row'>為得勝知見，　修淨天眼通，</div>
<div class='lg-row'>為得分別慧，　修諸加行善，</div>
<div class='lg-row'>為得諸漏盡，　修金剛喻定。</div>
<div class='lg-row'>無量有四種，　對治瞋等故，</div>
<div class='lg-row'>慈悲無瞋性，　喜喜捨無貪。</div>
<div class='lg-row'>此行相如次，　與樂及拔苦，</div>
<div class='lg-row'>欣慰有情等，　緣欲界有情。</div>
<div class='lg-row'>喜初二靜慮，　餘六或五十，</div>
<div class='lg-row'>不能斷諸惑，　人起定成三。</div>
<div class='lg-row'>解脫有八種，　前三無貪性，</div>
<div class='lg-row'>二二一一定，　四無色定善，</div>
<div class='lg-row'>滅受想解脫，　微微無間生，</div>
<div class='lg-row'>由自地淨心，　及下無漏出。</div>
<div class='lg-row'>三境欲可見，　四境類品道，</div>
<div class='lg-row'>自上苦集滅，　非擇滅虛空。</div>
<div class='lg-row'>勝處有八種，　二如初解脫，</div>
<div class='lg-row'>次二如第二，　後四如第三。</div>
<div class='lg-row'>遍處有十種，　八如淨解脫，</div>
<div class='lg-row'>後二淨無色，　緣自地四蘊。</div>
<div class='lg-row'>滅定如先辯，　餘皆通二得，</div>
<div class='lg-row'>無色依三界，　餘唯人趣起。</div>
<div class='lg-row'>二界由因業，　能起無色定，</div>
<div class='lg-row'>色界起靜慮，　亦由法爾力。</div>
<div class='lg-row'>佛正法有二，　謂教證為體，</div>
<div class='lg-row'>有持說行者，　此便住世間。</div>
<div class='lg-row'>迦濕彌羅議理成，　我多依彼釋對法，</div>
<div class='lg-row'>少有貶量為我失，　判法正理在牟尼。</div>
<div class='lg-row'>大師<span class='corr'>世</span>眼久已閉，　堪為證者多散滅，</div>
<div class='lg-row'>不見真理無制人，　由鄙尋思亂聖教。</div>
<div class='lg-row'>自覺已歸勝寂靜，　持彼教者多隨滅，</div>
<div class='lg-row'>世無依怙喪眾德，　無鉤制惑隨意轉。</div>
<div class='lg-row'>既知如來正法壽，　漸次淪亡如至喉，</div>
<div class='lg-row'>是諸煩惱力增時，　應求解脫勿放逸。</div>
</div></div>
<p class='juan'>說一切有部俱舍論本頌一卷</p>
</div><!-- end of div[@id='body'] -->
</body></html>