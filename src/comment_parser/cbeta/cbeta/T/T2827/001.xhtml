<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>淨土五會念佛誦經觀行儀卷中．下</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
No. 2827
<p class='juan'><a id='mulu1' />淨土五會念佛誦經觀行儀卷中</p><p class="byline">南岳沙門法照撰</p>
<div class='div-other'><p>佛說阿彌陀經<span class='note-inline'>(一名小無量壽經。後秦羅什法師譯。宗嘉元年。求那跋陀羅重譯。名阿彌陀經)</span>。</p>
<p>如是我聞。一時佛在舍衛國祇樹給孤獨園。與大比丘眾千二百五十人俱。皆是大阿羅漢。眾所知識。長老舍利弗。摩訶目揵連。摩訶迦葉。摩訶迦旃延。摩訶俱絺羅。離波多。周利槃陀伽。難陀。阿難陀。羅睺羅。憍梵波提。賓頭盧頗羅墮。迦留陀夷。摩訶劫賓那。薄拘羅。阿㝹樓駄。如是等諸大弟子。并諸菩薩摩訶薩。文<span class='corr'>殊</span>師利法王子阿逸多菩薩。乾陀訶提菩薩。常精進菩薩。與如是等諸大菩薩。及釋提桓因等。無量諸天大眾俱。</p>
<p>爾時佛告長老舍利弗。從是西方。過十萬億佛土。有世界。名曰極樂。其土有佛。號阿彌陀。今現在說法。舍利弗。彼土何故名為極樂。其國眾生無有眾苦。但受諸樂。故名極樂。</p>
<p>又舍利弗。極樂國土。七重欄楯。七重羅網。七重行樹。皆是四寶周匝圍繞。是故彼國。名曰極樂。</p>
<p>又舍利弗。極樂國土。有七寶池。八功德水。充滿其中。池底純以金沙布地。四邊階道。金銀瑠璃頗梨合成。上有樓閣。亦以金銀瑠璃頗梨車璩赤珠馬瑙而嚴飾之。池中蓮華。大如車輪。青色青光。黃色黃光。赤色赤光。白色白光。微妙香潔。舍利弗。極樂國土。成就如是功德莊嚴。</p>
<p>又舍利弗。彼佛國土。常作天樂。黃金為地。晝夜六時。而雨曼陀羅花。其國眾生。常以清旦。各以衣裓盛眾妙花。供養他方十萬億佛。即以食時還到本國。飯食經行。舍利弗。極樂國土。成就如是功德莊嚴。</p>
<p>復次舍利弗。彼國常有種種奇妙雜色之鳥。白鵠孔雀鸚鵡舍利迦陵頻伽共命之鳥。是諸眾鳥。晝夜六時。出和雅音。其音演暢。五根五力。七菩提分。八聖道分。如是等法。其土眾生。聞是音已。皆悉念佛念法念僧。舍利弗。汝勿謂此鳥實是罪報所生。所以者何。彼佛國土無三惡趣。舍利弗。其佛國土尚無三惡道之名。何況有實。是諸眾鳥。皆是阿彌陀佛欲令法音宣流。變化所作。舍利弗。彼佛國土。微風吹動諸寶行樹及寶羅網。出微妙音。譬如百千種樂。同時俱作。聞是音者。皆自然生念佛念法念僧之心。舍利弗。其佛國土成就如是功德莊嚴。</p>
<p>舍利弗。於汝意云何。彼佛何故號阿彌陀。舍利弗。彼佛光明無量。照十方國。無所障礙。是故號為阿彌陀。又舍利弗。彼佛壽命。及其人民。無量無邊阿僧祇劫。故名阿彌陀。舍利弗。阿彌陀佛成佛已來。於今十劫。又舍利弗。彼佛有無量無邊聲聞弟子。皆阿羅漢。非是算數之所能知。諸菩薩亦如是舍利弗。彼佛國土。成就如是功德莊嚴。</p>
<p>又舍利弗。極樂國土。眾生生者。皆是阿鞞跋致。其中多有一生補處。其數甚多。非是算數所能知之。但可以無量無邊阿僧祇劫說。舍利弗。眾生聞者。應當發願願生彼國。所以者何。得與如是諸上善人。俱會一處。舍利弗。不可以少善根福德因緣。得生彼國。舍利弗。若有善男子善女人。聞說阿彌陀佛。執持名號。若一日。若二日。若三日。若四日。若五日。若六日。若七日。一心不亂。其人臨命終時。阿彌陀佛。與諸聖眾。現在其前。是人終時。心不顛倒。即得往生阿彌陀佛極樂國土。舍利弗。我見是利故說此言。若有眾生。聞是說者。應當發願生彼國土。</p>
<p>舍利弗。如我今者。讚歎阿彌陀佛不可思議功德。東方亦有阿閦鞞佛。須彌相佛。大須彌佛。須彌光佛。妙音佛。如是等恒河沙數諸佛。各於其國。出廣長舌相。遍覆三千大千世界。說誠實言。汝等眾生。當信是稱讚不可思議功德一切諸佛所護念經。</p>
<p>舍利弗。南方世界。有日月燈佛。名聞光佛。大焰肩佛。須彌燈佛。無量精進佛。如是等恒河沙數諸佛。各於其國。出廣長舌相。遍覆三千大千世界。說誠實言。汝等眾生。當信是稱讚不可思議功德一切諸佛所護念經。</p>
<p>舍利弗。西方世界。有無量壽佛。無量相佛。無量<span class='corr'>幢</span>佛。大光佛。大明佛。寶相佛。淨光佛。如是等恒河沙等數諸佛。各於其國。出廣長舌相。遍覆三千大世界。說誠實言。汝等眾生。當信是稱讚不可思議功德一切諸佛所護念經。</p>
<p>舍利弗。北方世界。有焰肩佛。最勝音佛。難阻佛。日生佛。網明佛。如是等恒河沙數諸佛。各於其國。出廣長舌相。遍覆三千大千世界。說誠實言。汝等眾生。當信是稱讚不可思議功德一切諸佛所護念經。</p>
<p>舍利弗。下方世界。有師子佛。名聞佛。名光佛。達摩佛。法幢佛。持法佛。如是等恒河沙數諸佛。各於其國。出廣長舌相。遍覆三千大千世界。說誠實言。汝等眾生。當信是稱讚不可思議功德一切諸佛所護念經。</p>
<p>舍利弗。上方世界。有梵音佛。宿王佛。香上佛。香光佛。大焰肩佛。雜色寶花嚴身佛。娑羅樹王佛。寶花德佛。見一切義佛。如須彌山佛。如是等恒河沙數諸佛。各於其國。出廣長舌相。遍覆三千大千世界。說誠實言。汝等眾生。當信是稱讚不可思議功德一切諸佛所護念經。</p>
<p>舍利弗。於汝意云何。何故名一切諸佛所護念經。舍利弗。若有善男子善女人。聞是經受持者。及聞諸佛名者。是諸善男子善女人。皆為一切諸佛共所護念。皆得不退轉於阿耨多羅三藐三菩提。是故舍利弗。汝等皆當信受我語。及諸佛所說。舍利弗。若有人。已發願。今發願。當發願。欲生阿彌陀佛國者。是諸人等。皆得不退轉於阿耨多羅三藐三菩提。於彼國土。若已生。若今生。若當生。是故舍利弗。諸善男子善女人。若有信者。應當發願願生彼國土。</p>
<p>舍利弗。如我今者。稱讚諸佛不可思議功德。彼諸佛等。亦稱說我不可思議功德。而作是言。釋迦牟尼佛。能為甚難希有之事。能於娑婆國土五濁惡世。劫濁見濁煩惱濁眾生濁命濁中。得阿耨多羅三藐三菩提。為諸眾生。說是一切世間難信之法。舍利弗。當知。我於五濁惡世。行此難事。得阿耨多羅三藐三菩提。為一切世間。說此難信之法。是為甚難佛說此經已。舍弗及諸比丘。一切世間天人阿修羅等。聞佛所說。歡喜信受。作禮而去。</p>
<p>眾等每誦經了。即第二會念佛一兩會。即誦後寶鳥相好二讚。應知。</p>
</div>
<div class='div-other'><a id='mulu2' />
<p class='h1'>佛說阿彌陀經一卷</p><p class="dharani">那<span class='note-inline'>(上)</span>謨菩<span class='note-inline'>(上)</span>陀夜<span class='note-inline'>(藥可反下同)</span>那<span class='note-inline'>(上)</span>謨馱囉<span class='note-inline'>(上)</span>摩夜那<span class='note-inline'>(上)</span>謨僧伽夜那<span class='note-inline'>(上)</span>摩阿<span class='note-inline'>(上)</span>弭多婆<span class='note-inline'>(上)</span>夜跢<span class='note-inline'>(丁可反下同)</span>他伽<span class='note-inline'>(上)</span>多夜阿<span class='note-inline'>(上)</span>囉訶<span class='note-inline'>(上)</span>羝三藐三菩<span class='note-inline'>(上)</span>陀夜跢姪<span class='note-inline'>(地也反下同)</span>他阿<span class='note-inline'>(上)</span>弭唎<span class='note-inline'>(上)</span>羝阿<span class='note-inline'>(上)</span>弭唎都婆鼙<span class='note-inline'>(菩迷反下同)</span>阿弭<span class='note-inline'>(上)</span>唎跢三婆<span class='note-inline'>(上)</span>鼙阿<span class='note-inline'>(上)</span>弭唎跢鼻<span class='note-inline'>(菩弭反)</span>迦囒羝伽弭儞伽<span class='note-inline'>(上)</span>伽<span class='note-inline'>(上)</span>那<span class='note-inline'>(上)</span>稽<span class='note-inline'>(居移反)</span>鼙底<span class='note-inline'>(者儞反)</span>迦<span class='note-inline'>(上)</span>嚟婆<span class='note-inline'>(上)</span>囉<span class='note-inline'>(上)</span>皤波跛叉<span class='note-inline'>(楚我反)</span>焰迦嚟<span class='note-inline'>(一切惡業盡)</span>娑訶</p>
<p>呪中諸口傍字皆依本音轉。舌言之無口者。依字讀之。右呪先已翻出流行。於晨朝楊枝淨口。散花燒香。佛像前[跳-兆+互]跪合掌。日誦二七。若三七遍。滅四重五逆等罪。現身不為諸橫所惱。命終生無量壽國。永離女身。今更勘梵本。并對問婆羅門僧毘尼佛陀僧伽等。知此呪威力不可思議云。旦暮午時。各誦一百八遍。滅四重五逆。拔一切罪根。得生西方。若能精誠誦滿二十萬遍。則菩提牙生。證不退轉。滿三十萬遍。則面見阿彌陀佛。決定得生安樂淨土。此陀羅尼及功德能作法事時。不須誦之。</p>
<p>又往生西方記驗。此傳作法事時不在誦限知之。</p>
<p>昔長安叡法師。慧崇。僧顯。慧通。近至後周實禪師。西河鸞法師等。數百人。並生西方。綽禪師等。因鸞法師。得生西方。各率有緣。專修淨土之業。綽禪師又撰西方記驗。名安樂集流行。又晉朝遠法師。入盧山三十年不出。乃命同志白黑百有二十三人。立誓期於西方。鑿山銘願。至陳天嘉年。盧山珍禪師。於坐時見人乘船往西方。乃求附載。報云。法師未誦阿彌陀經。不得去也。因即誦此經應二萬遍。未終四七日前四。更有神人。從西方送一白銀臺來。空中明過於日。告云。法師壽終。當乘此往生阿彌陀佛國。故來相示。令知定生。臨命終時。白黑咸聞異香數日。其夜峯頂寺咸見一谷中有數十炬火。大如車輪。尋驗古今往西方者非一。多見化佛徒眾來迎。靈瑞如傳不可繁錄。因珍禪師於此經有驗故略述。此以悟來喆助往生之志耳。</p>
</div>
<div class='div-other'><a id='mulu3' />
<p class='h1'>寶鳥讚<span class='note-inline'>(依阿彌陀經)</span></p><p class="lg-abnormal"><div class='lg-row'>極樂莊嚴間雜寶<span class='note-inline'>(彌陀佛)</span>　實是希有聞未聞<span class='note-inline'>(彌陀佛彌陀佛)</span></div>
<div class='lg-row'>寶鳥臨空讚佛會<span class='note-inline'>(彌陀佛)</span>　哀怨雅亮發人心<span class='note-inline'>(彌陀佛彌陀佛)</span></div>
<div class='lg-row'>晝夜連聲無有息<span class='note-inline'>(彌陀佛)</span>　文文句句理相同<span class='note-inline'>(彌陀佛彌陀佛)</span></div>
<div class='lg-row'>或說五根七覺分<span class='note-inline'>(下己准前和)</span></div>
<div class='lg-row'>或說八聖慈悲門<span class='note-inline'>(己下准前和)</span></div>
</p>
<div class="lg regular"><div class='lg-row'>或說他方雜惡道　或說地獄對人天</div>
<div class='lg-row'>或說散善波羅蜜　或說定慧入深禪</div>
<div class='lg-row'>或說長時修苦行　或說無上菩提因</div>
<div class='lg-row'>菩薩聲聞聞此法　處處分身轉法輪</div>
<div class='lg-row'>願此法輪相續轉　道場眾生等益長年</div>
<div class='lg-row'>眾等迴心生淨土　手執香花往西方</div>
</div><p style="margin-left:1em">眾等誦彌陀經了。即誦寶鳥讚。誦諸讚了發願。具在讚後即散。</p>
<p>第八讚佛得益門　難曰。如說修行。理實明矣。仰信專行。今讚佛之時。有何益焉。答曰。利益無邊。說不可盡。略而言之。旦諸佛世尊名聞滿十方。饒益眾生。稱歎無窮盡。一切眾生類。無不宗奉者何旨。寔由過去為凡夫時。以身意口業讚佛。及眾生不毀於他人由斯讚功德。今速成佛道。還令眾生恭敬尊重而讚嘆。故佛本行經云。釋迦菩薩翹一足。讚歎底沙佛故。讚曰。</p>

<div class="lg regular"><div class='lg-row'>天地此界多聞室　逝宮天處十方無</div>
<div class='lg-row'>丈夫牛王大沙門　尋地山林遍無等</div>
</div><p>說此讚。讚彼佛已。超彌勒九劫。速得成佛。是知。讚佛功德。豈可稱量。更有讚佛得益。具在諸經。今之四眾。若讚佛時。現世為人恭敬仰瞻。命終之時佛來迎接。定生極樂世界。身真金色。舌相廣長。詞辯縱橫。得無礙智。世界莊嚴。盡皆七寶。名聞廣大。普遍十方。一切眾生。無不尊重讚歎。何以故。由今讚佛。得生佛家。速成佛故。因感果故。智者當知　白諸眾等。此後諸讚。隨此彌陀觀經一期法事竟。就此諸讚之中。有文長者。行人臨時不得多誦。文少者即誦徹。文長者略之。大意如此。正作法事之時。不得盡誦經讚寶鳥相好兩讚。二經之後各為初首已空淨土樂讚。誦彌陀經及諸讚了。即誦此讚。誦此讚竟。即誦導和上禮讚。發願即散。六根讚誦觀經及諸讚了。即誦此讚。誦此讚竟。即誦琮法師禮讚發願即散。平誦亦得。若中間諸讚。任意臨時取捨用之得耳。眾等已後每誦一讚竟。即念佛三五十口。應知。</p>
</div>
<div class='div-other'><a id='mulu4' />
<p class='h1'>觀經十六觀讚<span class='note-inline'>(依觀經各誦少多)</span></p><p class="byline">釋淨遐</p><p class="lg-abnormal"><div class='lg-row'>第一初觀日在西<span class='note-inline'>(阿彌陀佛)</span></div>
<div class='lg-row'>端身正坐去昏迷<span class='note-inline'>(阿彌陀佛)</span><span class='note-inline'>(南無阿彌陀佛)</span></div>
<div class='lg-row'>見時欲沒如懸鼓<span class='note-inline'>(阿彌陀佛)</span></div>
<div class='lg-row'>令心堅住莫高低<span class='note-inline'>(阿彌陀佛)</span><span class='note-inline'>(南無阿彌陀佛)</span></div>
<div class='lg-row'>第二觀水本澄清<span class='note-inline'>(阿彌陀佛)</span></div>
<div class='lg-row'>想水為氷理易成<span class='note-inline'>(阿彌陀佛)</span><span class='note-inline'>(南無阿彌陀佛)</span></div>
<div class='lg-row'>令氷映作琉璃地<span class='note-inline'>(准前)</span>　分明還見寶<span class='corr'>幢</span>擎</div>
<div class='lg-row'>第三寶地間黃金　六時花雨滿瓊林</div>
<div class='lg-row'>分輝變作空中樂　簫管能清道者心</div>
<div class='lg-row'>第四寶樹七重行　布葉垂條異色先</div>
<div class='lg-row'>花菓四時皆具足　風來林下更飛香</div>
<div class='lg-row'>第五當觀七寶池　清冷八德不思議</div>
<div class='lg-row'>渠流悉是金沙水　水上花開無盡時</div>
<div class='lg-row'>第六應觀眾寶樓　珠軒玉砌碧空秋</div>
<div class='lg-row'>天樂奏時清夜響　法音微妙勸修懃</div>
<div class='lg-row'>第七專觀花座開　檀金為葉玉為臺</div>
<div class='lg-row'>寶<span class='corr'>幢</span>上覆真珠網　莊嚴只擬為如來</div>
<div class='lg-row'>第八寶像色圓珠　萬法皆從心想生</div>
<div class='lg-row'>若見其身花上坐　甚深三昧自然成</div>
<div class='lg-row'>第九彌陀法主身　相好光明無等倫</div>
<div class='lg-row'>念佛眾生皆攝取　心常不捨有緣人</div>
<div class='lg-row'>第十觀音補處尊　身同佛想妙難論</div>
<div class='lg-row'>頂戴如來心敬重　慈光恒住大悲門</div>
<div class='lg-row'>十一勢至大威雄　輔翼長時振六通</div>
<div class='lg-row'>世界動搖應度者　光明常照行人中</div>
<div class='lg-row'>十二觀身自往生　蓮花開合極分明</div>
<div class='lg-row'>端坐湛然心不動　臨終當見佛來迎</div>
<div class='lg-row'>十三丈六紫金容　真化由來不二縱</div>
<div class='lg-row'>但使隨心觀了了　法身妙相自顒顒</div>
<div class='lg-row'>十四生人行業高　上品三心種姓豪</div>
<div class='lg-row'>百法明門歡喜地　金剛定力轉堅牢</div>
<div class='lg-row'>十五生居九品中　淨戒董心業始融</div>
<div class='lg-row'>善友教令迴願住　須臾不覺坐蓮宮</div>
<div class='lg-row'>十六下生位最卑　業障難消惠發遲</div>
<div class='lg-row'>十念蓮胎雖住劫　花開還得悟無為</div>
</p></div>
<div class='div-other'><a id='mulu5' />
<p class='h1'>阿彌陀經讚<span class='note-inline'>(依阿彌陀經)</span></p><p class="byline">釋淨遐</p><p class="lg-abnormal"><div class='lg-row'>釋迦調御大慈尊<span class='note-inline'>(阿彌陀佛)</span></div>
<div class='lg-row'>救世先開淨土門<span class='note-inline'>(阿彌陀佛)</span><span class='note-inline'>(南無阿彌陀佛)</span></div>
<div class='lg-row'>欲說莊嚴極樂國<span class='note-inline'>(阿彌陀佛)</span></div>
<div class='lg-row'>其時正在給孤園<span class='note-inline'>(阿彌陀佛)</span><span class='note-inline'>(南無阿彌陀佛)</span></div>
<div class='lg-row'>法輪將興多聽徒<span class='note-inline'>(准前)</span>　無量諸天大眾俱</div>
<div class='lg-row'>第一聲聞舍利子　上乘菩薩是文殊</div>
<div class='lg-row'>初告真宗當爾時　西方過此十俱胝</div>
<div class='lg-row'>世界莊嚴名極樂　彌陀在彼不思議</div>
<div class='lg-row'>其國眾生苦已除　清閑勝妙樂無餘</div>
<div class='lg-row'>晝夜修行超八難　色相端嚴盡一如</div>
<div class='lg-row'>七重行樹七重欄　寶蓋垂空寶網[革*怠]</div>
<div class='lg-row'>但是有緣㫮得見　慇懃學者用心觀</div>
<div class='lg-row'>人至乘花坐寶林　天來奏樂曲幽深</div>
<div class='lg-row'>六度已能調六律　八正還將和八音</div>
<div class='lg-row'>寶池德水底砂新　蓮開光色似車輪</div>
<div class='lg-row'>菩薩端然花上坐　看時總是往生人</div>
<div class='lg-row'>彌陀淨土法王家　願力莊嚴發道牙</div>
<div class='lg-row'>碧玉樓中飛寶座　黃金地上雨天花</div>
<div class='lg-row'>收得天花衣裓盛　六通如意覺身輕</div>
<div class='lg-row'>供養他方諸佛已　還來本國飯經行</div>
<div class='lg-row'>眾鳥和鳴應六時　清音演法妙難思</div>
<div class='lg-row'>五方五根并七覺　甚深八聖入無為</div>
<div class='lg-row'>眾等同時聽法音　聞者皆生念佛心</div>
<div class='lg-row'>化鳥本非三惡趣　彌陀宣暢法流深</div>
<div class='lg-row'>微風吹動寶林清　響颺如天奏樂聲</div>
<div class='lg-row'>一一更無宣別法　處處唯聞念佛名</div>
<div class='lg-row'>彌陀壽量實無邊　國中人眾亦同然</div>
<div class='lg-row'>成道於今經十劫　光照恒沙法界圓</div>
<div class='lg-row'>菩薩聲聞眾甚多　為求解脫見彌陀</div>
<div class='lg-row'>算數不能知量限　餘方諸佛亦來過</div>
<div class='lg-row'>傳聞淨剎甚清真　盡是阿鞞跋致人</div>
<div class='lg-row'>一生補處修三昧　證得金剛最後身</div>
<div class='lg-row'>善根福少理難生　七日專須念佛名</div>
<div class='lg-row'>若至臨終心不亂　彌陀決定自相迎</div>
<div class='lg-row'>十號彌陀酬昔因　六方諸佛證成真</div>
<div class='lg-row'>舌相廣長無妄語　如來護念信心人</div>
<div class='lg-row'>世界無常難久留　唯須發願早勤求</div>
<div class='lg-row'>已生當生皆不退　豈限今修與未修</div>
<div class='lg-row'>諸佛同時讚釋迦　能於五濁救娑婆</div>
<div class='lg-row'>說此世間難信法　咸令覺悟念彌陀</div>
<div class='lg-row'>法藏敷陳義已圓　阿難從此演真詮</div>
<div class='lg-row'>大眾俱欣皆頂戴　如來囑遣廣流傳</div>
</p></div>
<div class='div-other'><a id='mulu6' />
<p class='h1'>維摩讚<span class='note-inline'>(依維摩經)</span></p>
<div class="lg regular"><div class='lg-row'>佛國淨土從心現<span class='note-inline'>(難思議)</span>　種種莊嚴心裏生<span class='note-inline'>(難思議維摩詰)</span></div>
<div class='lg-row'>足指按地三千界<span class='note-inline'>(難思議)</span>　虛空性海坐花臺<span class='note-inline'>(難思議)</span></div>
<div class='lg-row'>毘耶離城方丈室<span class='note-inline'>(難思議)</span>　有一居士號維摩<span class='note-inline'>(維摩詰)</span></div>
<div class='lg-row'>託病現身而有疾<span class='note-inline'>(難思議)</span>　國主王子悉來過<span class='note-inline'>(難思議)</span></div>
<div class='lg-row'>無量聲聞菩薩眾<span class='note-inline'>(難思議)</span>　欲遣問疾不堪任<span class='note-inline'>(維摩詰)</span></div>
<div class='lg-row'>唯有文殊入敢問<span class='note-inline'>(難思議)</span>　居士所疾是何因<span class='note-inline'>(難思議)</span></div>
<div class='lg-row'>答曰病從癡愛起<span class='note-inline'>(難思議)</span>　我病非有亦非無<span class='note-inline'>(難摩詰)</span></div>
<div class='lg-row'>廣說身是無常法<span class='note-inline'>(難思議)</span>　蔭界諸入合成身<span class='note-inline'>(難思議)</span></div>
<div class='lg-row'>菩薩毛端容大海<span class='note-inline'>(難思議)</span>　芥子之內納須彌<span class='note-inline'>(維摩詰)</span></div>
<div class='lg-row'>手擲世界他方外<span class='note-inline'>(難思議)</span>　室中天女悟無生<span class='note-inline'>(難思議)</span></div>
</div></div>
<div class='div-other'><a id='mulu7' />
<p class='h1'>涅槃讚<span class='note-inline'>(依涅槃經亦大會時亡者處誦)</span></p>
<div class="lg regular"><div class='lg-row'>娑羅林　雙林裏　佛入涅槃時<span class='note-inline'>(淚落如雲雨)</span></div>
<div class='lg-row'>佛母當時聞此語<span class='note-inline'>(雙林裏)</span></div>
</div>
<div class="lg regular"><div class='lg-row'>渾塠自撲落金床<span class='note-inline'>(淚落如雲雨)</span>　七寶冠衣自撲碎<span class='note-inline'>(雙林裏)</span></div>
<div class='lg-row'>七孔流血變成池<span class='note-inline'>(淚落如雲雨)</span>　天女將水來灑面<span class='note-inline'>(雙林裏)</span></div>
<div class='lg-row'>佛母良久乃心蘇<span class='note-inline'>(淚落如雲雨)</span>　將眾天女乘雲下<span class='note-inline'>(雙林裏)</span></div>
<div class='lg-row'>直至娑羅雙樹間<span class='note-inline'>(淚落如雲雨)</span>　金棺銀槨殮已訖<span class='note-inline'>(雙林裏)</span></div>
<div class='lg-row'>僧衣錫杖樹間懸<span class='note-inline'>(淚落如雲雨)</span>　十大弟子號咷哭<span class='note-inline'>(雙林裏)</span></div>
<div class='lg-row'>狀似嬰姟憶母時<span class='note-inline'>(淚落如雲雨)</span>　佛母遶棺哀哀哭<span class='note-inline'>(雙林裏)</span></div>
<div class='lg-row'>百鳥來者助心悲<span class='note-inline'>(淚落如雲雨)</span>　他道生離勝死別<span class='note-inline'>(雙林裏)</span></div>
<div class='lg-row'>我道死別勝生離<span class='note-inline'>(淚落如雲雨)</span>　金棺銀槨忽然開<span class='note-inline'>(雙林裏)</span></div>
<div class='lg-row'>却坐千葉蓮花臺<span class='note-inline'>(淚落如雲雨)</span>　如來花中為母說<span class='note-inline'>(雙林裏)</span></div>
<div class='lg-row'>一切恩愛有別離<span class='note-inline'>(淚落如雲雨)</span>　暫別慈親一小劫<span class='note-inline'>(雙林裏)</span></div>
<div class='lg-row'>願母努莫力悲哀<span class='note-inline'>(淚落如雲雨)</span></div>
</div></div>
<div class='div-other'><a id='mulu8' />
<p class='h1'>般舟讚<span class='note-inline'>(依般舟三昧經大會時及亡者處誦)</span></p><p class="byline">釋慈慜和上</p>
<div class="lg regular"><div class='lg-row'>般舟三昧樂<span class='note-inline'>(願往生)</span>　專心念佛見彌陀<span class='note-inline'>(無量樂)</span></div>
<div class='lg-row'>普勸迴心生淨土<span class='note-inline'>(願往生)</span>　迴心念佛即同生<span class='note-inline'>(無量樂)</span></div>
<div class='lg-row'>曠劫已來流浪久<span class='note-inline'>(願往生)</span>　隨緣六道受輪迴<span class='note-inline'>(無量樂)</span></div>
<div class='lg-row'>不遇往生善知識<span class='note-inline'>(願往生)</span>　誰能相勸得迴歸<span class='note-inline'>(無量樂)</span></div>
<div class='lg-row'>憶受天堂暫時樂<span class='note-inline'>(願往生)</span>　福盡臨終現五衰<span class='note-inline'>(無量樂)</span></div>
<div class='lg-row'>憶受人中胎藏苦<span class='note-inline'>(願往生)</span>　四蛇六賊競相催<span class='note-inline'>(無量樂)</span></div>
<div class='lg-row'>憶受修羅餓鬼道<span class='note-inline'>(願往生)</span>　飢虛鬪諍苦難裁<span class='note-inline'>(無量樂)</span></div>
<div class='lg-row'>憶受畜生相食噉<span class='note-inline'>(願往生)</span>　刀光捨命復牽黎<span class='note-inline'>(無量樂)</span></div>
<div class='lg-row'>憶受地獄長時苦<span class='note-inline'>(願往生)</span>　業風吹去不知迴<span class='note-inline'>(無量樂)</span></div>
<div class='lg-row'>或上刀山攀劍樹<span class='note-inline'>(願往生)</span>　皮膚骨肉變成灰<span class='note-inline'>(無量樂)</span></div>
<div class='lg-row'>或入鑊湯爐炭火<span class='note-inline'>(願往生)</span>　騰波猛焰劇天雷<span class='note-inline'>(無量樂)</span></div>
<div class='lg-row'>借問何緣受此苦<span class='note-inline'>(願往生)</span>　貪魚愛肉業相隨<span class='note-inline'>(無量樂)</span></div>
<div class='lg-row'>鎔銅灌口黎耕舌<span class='note-inline'>(願往生)</span>　飲酒妄語受其災<span class='note-inline'>(無量樂)</span></div>
<div class='lg-row'>或臥鐵床抱銅柱<span class='note-inline'>(願往生)</span>　總為邪婬顛倒來<span class='note-inline'>(無量樂)</span></div>
<div class='lg-row'>或墮阿鼻大地獄<span class='note-inline'>(願往生)</span>　經劫長年眼不開<span class='note-inline'>(無量樂)</span></div>
<div class='lg-row'>上火下火通交過<span class='note-inline'>(願往生)</span>　刀輪鐵杵自飛來<span class='note-inline'>(無量樂)</span></div>
<div class='lg-row'>銅狗嚙心并噉血<span class='note-inline'>(願往生)</span>　鐵烏啄眼復穿顋<span class='note-inline'>(無量樂)</span></div>
<div class='lg-row'>今日道場諸眾等<span class='note-inline'>(願往生)</span>　恒沙曠劫總經來<span class='note-inline'>(無量樂)</span></div>
<div class='lg-row'>度此人身難值遇<span class='note-inline'>(願往生)</span>　喻若優曇花始開<span class='note-inline'>(無量樂)</span></div>
<div class='lg-row'>正值稀聞淨土教<span class='note-inline'>(願往生)</span>　正值念佛法門開<span class='note-inline'>(無量樂)</span></div>
<div class='lg-row'>正值彌陀弘誓喚<span class='note-inline'>(願往生)</span>　正值大眾信心迴<span class='note-inline'>(無量樂)</span></div>
<div class='lg-row'>正值今日依經讚<span class='note-inline'>(願往生)</span>　正值結契上花臺<span class='note-inline'>(無量樂)</span></div>
<div class='lg-row'>正值道場無魔事<span class='note-inline'>(願往生)</span>　正值無病總能來<span class='note-inline'>(無量樂)</span></div>
<div class='lg-row'>正值一日七日功成就<span class='note-inline'>(願往生)</span>　四十八願要相携<span class='note-inline'>(無量樂)</span></div>
<div class='lg-row'>普勸道場同行者<span class='note-inline'>(願往生)</span>　努力迴心歸去來<span class='note-inline'>(無量樂)</span></div>
<div class='lg-row'>借問家鄉何處是<span class='note-inline'>(願往生)</span>　極樂池中七寶臺<span class='note-inline'>(無量樂)</span></div>
<div class='lg-row'>彼佛因中立弘誓<span class='note-inline'>(願往生)</span>　聞名念我總迎來<span class='note-inline'>(無量樂)</span></div>
<div class='lg-row'>不簡貧窮將富貴<span class='note-inline'>(願往生)</span>　不簡下知與高才<span class='note-inline'>(無量樂)</span></div>
<div class='lg-row'>不簡無非淨土業<span class='note-inline'>(願往生)</span>　不簡外道闡提人<span class='note-inline'>(無量樂)</span></div>
<div class='lg-row'>不簡長時修苦行<span class='note-inline'>(願往生)</span>　不簡今日始生心<span class='note-inline'>(無量樂)</span></div>
<div class='lg-row'>不簡多聞持淨戒<span class='note-inline'>(願往生)</span>　不簡破戒罪根深<span class='note-inline'>(無量樂)</span></div>
<div class='lg-row'>但使迴心多念佛<span class='note-inline'>(願往生)</span>　能令瓦礫變成金<span class='note-inline'>(無量樂)</span></div>
<div class='lg-row'>寄語現前諸大眾<span class='note-inline'>(願往生)</span>　同緣去者早相尋<span class='note-inline'>(無量樂)</span></div>
<div class='lg-row'>借問相尋何處去<span class='note-inline'>(願往生)</span>　報道彌陀淨土中<span class='note-inline'>(無量樂)</span></div>
<div class='lg-row'>借問何緣得生彼<span class='note-inline'>(願往生)</span>　報道念佛自成功<span class='note-inline'>(無量樂)</span></div>
<div class='lg-row'>借問今生多罪障<span class='note-inline'>(願往生)</span>　如何淨土肯相容<span class='note-inline'>(無量樂)</span></div>
<div class='lg-row'>報道稱名罪消滅<span class='note-inline'>(願往生)</span>　喻若明燈入闇中<span class='note-inline'>(無量樂)</span></div>
<div class='lg-row'>借問凡夫得生不<span class='note-inline'>(願往生)</span>　如何一念闇中明<span class='note-inline'>(無量樂)</span></div>
<div class='lg-row'>報道除疑專念佛<span class='note-inline'>(願往生)</span>　臨終寶座定來迎<span class='note-inline'>(無量樂)</span></div>
</div></div>
<div class='div-other'><a id='mulu9' />
<p class='h1'>道場讚</p>
<div class="lg regular"><div class='lg-row'>大眾人人皆合掌<span class='note-inline'>(道場樂)</span>　碎身慚謝釋迦恩<span class='note-inline'>(道場樂)</span></div>
<div class='lg-row'>能得慈悲巧方便<span class='note-inline'>(道場樂)</span>　指授西方快樂門<span class='note-inline'>(道場樂)</span></div>
<div class='lg-row'>道場欲散人將別<span class='note-inline'>(道場樂)</span>　努力相勸斷貪瞋<span class='note-inline'>(道場樂)</span></div>
<div class='lg-row'>貪嗔因緣障淨土<span class='note-inline'>(道場樂)</span>　不得解脫永沈淪<span class='note-inline'>(道場樂)</span></div>
<div class='lg-row'>同行相親相策勵<span class='note-inline'>(道場樂)</span>　畢命為期到佛前<span class='note-inline'>(道場樂)</span></div>
<div class='lg-row'>願此法輪相續轉<span class='note-inline'>(道場樂)</span>　道場眾等益長年<span class='note-inline'>(道場樂)</span></div>
<div class='lg-row'>我等咸同受快樂<span class='note-inline'>(道場樂)</span>　見聞隨喜亦皆然<span class='note-inline'>(道場樂)</span></div>
<div class='lg-row'>眾等迴心生淨土<span class='note-inline'>(道場樂)</span>　手執香花往西方<span class='note-inline'>(道場樂)</span></div>
</div></div>
<div class='div-other'><a id='mulu10' />
<p class='h1'>無量壽佛讚<span class='note-inline'>(依無量壽經通一切處誦得)</span></p>
<div class="lg regular"><div class='lg-row'>巍巍阿彌陀　顏容紫金英　身相三十二</div>
<div class='lg-row'>爪足下安平　姿好八十種　光曜常照明</div>
<div class='lg-row'>梵音超三千　妙響哀鸞聲　巍巍阿彌陀</div>
<div class='lg-row'>國土甚清明　悉純黃金色　無四惡女名</div>
<div class='lg-row'>池水流相注　寶樹五音聲　歌歎無常苦</div>
<div class='lg-row'>聞皆得無生　巍巍阿彌陀　眾善王中英</div>
<div class='lg-row'>國土妙安樂　無不願往生　佛與菩薩眾</div>
<div class='lg-row'>飜飛俱往迎　忽然七寶池　蓮花中長成</div>
<div class='lg-row'>巍巍阿彌陀　威德妙無侶　軀體真金色</div>
<div class='lg-row'>光耀十方土　其聞得覩遇　永拔生死苦</div>
<div class='lg-row'>我今稽首禮　無上眾生父</div>
</div>　　<span class='note-inline'>(誦此讚竟。即念觀世音菩薩一二十聲便誦。後觀音勢至讚)</span></div>
<div class='div-other'><a id='mulu11' />
<p class='h1'>觀世音讚<span class='note-inline'>(依觀世音經通一切處誦得)</span></p><p class="lg-abnormal"><div class='lg-row'>眾生被困厄　無量苦逼身　觀音妙智力</div>
<div class='lg-row'>能救世間苦<span class='note-inline'>(乃至)</span>　諍訟經官處怖畏軍陣中</div>
<div class='lg-row'>念彼觀音力　眾怨悉退散　妙音觀世音</div>
<div class='lg-row'>梵音海潮音　勝彼世間音　是故須常念</div>
<div class='lg-row'>念念勿生疑　觀世音淨聖　於苦惱死厄</div>
<div class='lg-row'>能為作依<span class='corr'>怙</span>　具一切功德　慈眼視眾生</div>
<div class='lg-row'>福聚海無量　是故應頂禮</div>
</p>　　<span class='note-inline'>(誦此讚了即念大勢至一二十聲即誦)</span></div>
<div class='div-other'><a id='mulu12' />
<p class='h1'>大勢至菩薩讚<span class='note-inline'>(上念了即誦依無量壽觀經)</span></p>
<div class="lg regular"><div class='lg-row'>大勢至菩薩　神通自在與觀音等無差</div>
<div class='lg-row'>觀音勢至二大士　常侍彌陀佛左右</div>
<div class='lg-row'>觀音頂戴彌陀佛　勢至冠中有寶瓶</div>
<div class='lg-row'>瓶內光明甚無量　常放照曜苦眾生</div>
<div class='lg-row'>慈悲喜捨常接物　諸有所作不唐捐</div>
<div class='lg-row'>故我遙頂禮</div>
</div></div>
<div class='div-other'><a id='mulu13' />
<p class='h1'>出家樂讚<span class='note-inline'>(依出家功德經通一切處誦)</span></p><p class="lg-abnormal"><div class='lg-row'>出家樂　出家樂　無始起　樂諸著</div>
<div class='lg-row'>今生值善割親緣　頓捨塵情斷眾惡<span class='note-inline'>(斷眾惡)</span></div>
<div class='lg-row'>發身心　依聖學　除於結使下金刀</div>
<div class='lg-row'>落髮披衣飱寶藥<span class='note-inline'>(喰寶藥)</span>　懷法喜　加踊躍</div>
<div class='lg-row'>誰其長夜睡重昏　此日清身忻大覺<span class='note-inline'>(忻大覺)</span></div>
<div class='lg-row'>出家樂　出家樂　一切事　不相忓</div>
<div class='lg-row'>年登二十逢和上　敬受尸羅遇淨壇<span class='note-inline'>(遇淨壇)</span></div>
<div class='lg-row'>修定慧　證非難　悟若琉璃明內外</div>
<div class='lg-row'>妙喻蓮花恣總看<span class='note-inline'>(恣物看)</span>　稱釋子　法門寬</div>
<div class='lg-row'>出入往來無礙道　解脫逍遙證涅槃<span class='note-inline'>(證涅槃)</span></div>
<div class='lg-row'>歸去來　寶門開　正見彌陀昇寶座</div>
<div class='lg-row'>菩薩散花稱善哉<span class='note-inline'>(稱善哉)</span>　寶林看　百花香</div>
<div class='lg-row'>水鳥樹林念五會　哀婉慈聲讚法王<span class='note-inline'>(讚法王)</span></div>
<div class='lg-row'>共命鳥對鴛鴦　鸚鵡頻伽說妙法</div>
<div class='lg-row'>恒歎眾生住苦方<span class='note-inline'>(住苦方)</span></div>
</p>
<div class="lg regular"><div class='lg-row'>歸去來　離娑婆　常在如來聽妙法</div>
<div class='lg-row'>指授西方是釋迦<span class='note-inline'>(是釋迦)</span></div>
</div>
<div class="lg regular"><div class='lg-row'>歸去來　見彌陀　今在西方現說法</div>
<div class='lg-row'>拔脫眾生出愛河<span class='note-inline'>(出愛河)</span></div>
</div>
<div class="lg regular"><div class='lg-row'>歸去來　上金臺　勢至觀音來引路</div>
<div class='lg-row'>百法明門應自開<span class='note-inline'>(應自開)</span></div>
</div></div>
<div class='div-other'><a id='mulu14' />
<p class='h1'>淨土樂讚<span class='note-inline'>(依稱讚淨土經亦通一切處誦)</span></p><p class="lg-abnormal"><div class='lg-row'>淨土樂淨土樂　淨土不思議　淨土樂</div>
<div class='lg-row'>彌陀住在寶城樓<span class='note-inline'>(淨土樂)</span>　傾心念念向西方<span class='note-inline'>(淨土樂)</span></div>
<div class='lg-row'>到彼三明八解脫<span class='note-inline'>(淨土樂)</span>　長辭濁土更何憂<span class='note-inline'>(淨土樂)</span></div>
<div class='lg-row'>淨土樂淨土樂　淨土不思議　淨土樂</div>
<div class='lg-row'>寶樓寶閣寶金擎<span class='note-inline'>(淨土樂)</span>　池水金沙映底清<span class='note-inline'>(淨土樂)</span></div>
<div class='lg-row'>法曲時時常供養<span class='note-inline'>(淨土樂)</span>　蓮花會裏說無生<span class='note-inline'>(淨土樂)</span></div>
<div class='lg-row'>淨土樂淨土樂　淨土不思議　淨土樂</div>
<div class='lg-row'>寶臺寶閣寶真珠<span class='note-inline'>(淨土樂)</span>　寶體端嚴金色軀<span class='note-inline'>(淨土樂)</span></div>
<div class='lg-row'>菩薩化生奏玉調<span class='note-inline'>(淨土樂)</span>　微風五會演真如<span class='note-inline'>(淨土樂)</span></div>
<div class='lg-row'>淨土樂淨土樂　淨土不思議　淨土樂</div>
<div class='lg-row'>流水波瀾遶寶臺<span class='note-inline'>(淨土樂)</span>　寶殿光輝玉戶開<span class='note-inline'>(淨土樂)</span></div>
<div class='lg-row'>慈主遠聞三界子<span class='note-inline'>(淨土樂)</span>　總須發願往生來<span class='note-inline'>(淨土樂)</span></div>
<div class='lg-row'>淨土樂淨土樂　西方淨土甚快樂　淨土樂</div>
<div class='lg-row'><span class='note-inline'>(此後漸急誦)</span></div>
</p><p class="lg-abnormal"><div class='lg-row'>彌陀身量廣無涯<span class='note-inline'>(淨土樂)</span>　面似檀金優鉢花<span class='note-inline'>(淨土樂)</span></div>
<div class='lg-row'>目若青蓮四大海<span class='note-inline'>(淨土樂)</span>　圓光化佛喻恒沙<span class='note-inline'>(淨土樂)</span></div>
<div class='lg-row'>淨土樂淨土樂　西方淨土甚快樂　淨土樂</div>
<div class='lg-row'>彌陀本願大慈悲<span class='note-inline'>(淨土樂)</span>　此地愚人不覺知<span class='note-inline'>(淨土樂)</span></div>
<div class='lg-row'>九品蓮開相引接<span class='note-inline'>(淨土樂)</span>　慮恐眾生出世遲<span class='note-inline'>(淨土樂)</span></div>
<div class='lg-row'>淨土樂淨土樂　西方淨土甚快樂　淨土樂</div>
<div class='lg-row'>彌陀春樹覺花開<span class='note-inline'>(淨土樂)</span>　功德池中坐寶臺<span class='note-inline'>(淨土樂)</span></div>
<div class='lg-row'>三昧亭前求解脫<span class='note-inline'>(淨土樂)</span>　摩尼殿上禮如來<span class='note-inline'>(淨土樂)</span></div>
<div class='lg-row'>淨土樂淨土樂　西方淨土甚快樂　淨土樂</div>
<div class='lg-row'>西方異鳥數無窮<span class='note-inline'>(淨土樂)</span>　白鶴孔雀及迦陵<span class='note-inline'>(淨土樂)</span></div>
<div class='lg-row'>鸚鵡頻伽說妙法<span class='note-inline'>(淨土樂)</span>　聲中演出大乘宗<span class='note-inline'>(淨土樂)</span></div>
<div class='lg-row'>淨土樂淨土樂　西方淨土甚快樂　淨土樂</div>
<div class='lg-row'>如來尊號甚分明<span class='note-inline'>(淨土樂)</span>　十方世界普流行<span class='note-inline'>(淨土樂)</span></div>
<div class='lg-row'>但有稱名皆得往<span class='note-inline'>(淨土樂)</span>　觀音勢至自來迎<span class='note-inline'>(淨土樂)</span></div>
<div class='lg-row'>淨土樂淨土樂　西方淨土甚快樂　淨土樂</div>
<div class='lg-row'>彌陀徒眾普慈心<span class='note-inline'>(淨土樂)</span>　怜愍眾生至意深<span class='note-inline'>(淨土樂)</span></div>
<div class='lg-row'>水鳥樹林說妙法<span class='note-inline'>(淨土樂)</span>　何況如來微妙音<span class='note-inline'>(淨土樂)</span></div>
<div class='lg-row'>淨土樂淨土樂　西方淨土甚快樂　淨土樂</div>
<div class='lg-row'>如來本願特超殊<span class='note-inline'>(淨土樂)</span>　慈悲方便引凡愚<span class='note-inline'>(淨土樂)</span></div>
<div class='lg-row'>不問眾生皆度脫<span class='note-inline'>(淨土樂)</span>　稱名即得罪消除<span class='note-inline'>(淨土樂)</span></div>
<div class='lg-row'>淨土樂淨土樂　西方淨土甚快樂　淨土樂</div>
<div class='lg-row'>彌陀<span class='corr'>端</span>坐寶金樓<span class='note-inline'>(淨土樂)</span>　恒沙菩四邊遊<span class='note-inline'>(淨土樂)</span></div>
<div class='lg-row'>九類蒙光說妙法<span class='note-inline'>(淨土樂)</span>　聞者悟解永無憂<span class='note-inline'>(淨土樂)</span></div>
<div class='lg-row'>淨土樂淨土樂　西方淨土甚快樂　淨土樂</div>
<div class='lg-row'>西方淨土離囂塵<span class='note-inline'>(淨土樂)</span>　眾生到即斷貪嗔<span class='note-inline'>(淨土樂)</span></div>
<div class='lg-row'>總是善人菩薩眾<span class='note-inline'>(淨土樂)</span>　亦無惡趣反怨親<span class='note-inline'>(淨土樂)</span></div>
<div class='lg-row'>淨土樂淨土樂　西方淨土甚快樂　淨土樂</div>
<div class='lg-row'>花幢八面掛金鈴<span class='note-inline'>(淨土樂)</span>　上下和音出妙聲<span class='note-inline'>(淨土樂)</span></div>
<div class='lg-row'>聞者皆言稱快樂<span class='note-inline'>(淨土樂)</span>　長劫不聞諸苦名<span class='note-inline'>(淨土樂)</span></div>
<div class='lg-row'>淨土樂淨土樂　西方淨土甚快樂　淨土樂</div>
<div class='lg-row'>凡夫若得到西方<span class='note-inline'>(淨土樂)</span>　曠劫恒沙罪滅亡<span class='note-inline'>(淨土樂)</span></div>
<div class='lg-row'>具六神通得自在<span class='note-inline'>(淨土樂)</span>　永除老病離無常<span class='note-inline'>(淨土樂)</span></div>
<div class='lg-row'>淨土樂淨土樂　西方淨土甚快樂　淨土樂</div>
<div class='lg-row'>西方淨土離胞胎<span class='note-inline'>(淨土樂)</span>　眾生到即出蓮臺<span class='note-inline'>(淨土樂)</span></div>
<div class='lg-row'>上品尋光昇寶座<span class='note-inline'>(淨土樂)</span>　下生障盡始花開<span class='note-inline'>(淨土樂)</span></div>
<div class='lg-row'>淨土樂淨土樂　西方淨土甚快樂　淨土樂</div>
<div class='lg-row'>西方淨土七重欄<span class='note-inline'>(淨土樂)</span>　七寶莊嚴數百般<span class='note-inline'>(淨土樂)</span></div>
<div class='lg-row'>琉璃作地黃金色<span class='note-inline'>(淨土樂)</span>　諸臺樓閣與天連<span class='note-inline'>(淨土樂)</span></div>
<div class='lg-row'>淨土樂淨土樂　西方淨土甚快樂　淨土樂</div>
<div class='lg-row'>西方淨土十方希<span class='note-inline'>(淨土樂)</span>　努力專求莫致疑<span class='note-inline'>(淨土樂)</span></div>
<div class='lg-row'>上品即證無生忍<span class='note-inline'>(淨土樂)</span>　下生障盡出泥黎<span class='note-inline'>(淨土樂)</span></div>
<div class='lg-row'>淨土樂淨土樂　西方淨土甚快樂　淨土樂</div>
<div class='lg-row'>西方淨土更無過<span class='note-inline'>(淨土樂)</span>　閻浮極苦罪人多<span class='note-inline'>(淨土樂)</span></div>
<div class='lg-row'>欲得今生出三界<span class='note-inline'>(淨土樂)</span>　惟須至意念彌陀<span class='note-inline'>(淨土樂)</span></div>
<div class='lg-row'>淨土樂淨土樂　西方淨土甚快樂　淨土樂</div>
</p></div>
<div class='div-other'><a id='mulu15' />
<p class='h1'>請觀世音菩薩讚<span class='note-inline'>(依瑜伽論)</span></p><p class="dharani">迦摩那目佉　迦摩那母者娜<span class='note-inline'>(子也)</span>　迦摩者那　迦摩那阿悉多　迦摩那佉　牟<span class='note-inline'>(平)</span>禰<span class='note-inline'>(引)</span>　迦摩那　迦摩那<span class='note-inline'>(上聲引)</span>　即念觀世音菩薩<span class='note-inline'>(依大般若經通一切處誦)</span></p>
</div>
<div class='div-other'><a id='mulu16' />
<p class='h1'>六根讚<span class='note-inline'>(依大般若經通一切處誦)</span></p><p class="lg-abnormal"><div class='lg-row'>我淨樂我淨樂　照見心空了世間　我淨樂</div>
<div class='lg-row'>觀見眼根常清淨<span class='note-inline'>(我淨樂)</span>　色界元來本是空<span class='note-inline'>(我淨樂)</span></div>
<div class='lg-row'>色性本來無障礙<span class='note-inline'>(我淨樂)</span>　無來無去是真宗<span class='note-inline'>(我淨樂)</span></div>
<div class='lg-row'>觀見耳根常清淨<span class='note-inline'>(我淨樂)</span>　聲界元來本是空<span class='note-inline'>(我淨樂)</span></div>
<div class='lg-row'>聲性本來無障礙<span class='note-inline'>(我淨樂)</span>　無來無去是真宗<span class='note-inline'>(我淨樂)</span></div>
<div class='lg-row'>觀見鼻根常清淨<span class='note-inline'>(我淨樂)</span>　香界元來本是空<span class='note-inline'>(我淨樂)</span></div>
<div class='lg-row'>香性本來無障礙<span class='note-inline'>(我淨樂)</span>　無來無去是真宗<span class='note-inline'>(我淨樂)</span></div>
<div class='lg-row'>觀見舌根常清淨<span class='note-inline'>(我淨樂)</span>　味界元來本是空<span class='note-inline'>(我淨樂)</span></div>
<div class='lg-row'>味性本來無障礙<span class='note-inline'>(我淨樂)</span>　無來無去是真宗<span class='note-inline'>(我淨樂)</span></div>
<div class='lg-row'>觀見身根常清淨<span class='note-inline'>(我淨樂)</span>　色界元來本是空<span class='note-inline'>(我淨樂)</span></div>
<div class='lg-row'>色性本來無障礙<span class='note-inline'>(我淨樂)</span>　無來無去是真宗<span class='note-inline'>(我淨樂)</span></div>
<div class='lg-row'>觀見意根常清淨<span class='note-inline'>(我淨樂)</span>　法界元來本是空<span class='note-inline'>(我淨樂)</span></div>
<div class='lg-row'>法性本來無障礙<span class='note-inline'>(我淨樂)</span></div>
<div class='lg-row'>無來無去是真宗<span class='note-inline'>(我淨樂)</span><span class='note-inline'>(此後漸急誦)</span></div>
</p>
<div class="lg regular"><div class='lg-row'>妄想眼根緣色轉<span class='note-inline'>(努力)</span>　妄聽界耳被聲牽<span class='note-inline'>(難識)</span></div>
<div class='lg-row'>妄嗅舌香常染味<span class='note-inline'>(努力)</span>　妄識身觸意塵遷<span class='note-inline'>(難識)</span></div>
</div><p>難識努力急急斷狐疑修福。</p>

<div class="lg regular"><div class='lg-row'>妄想騰波常沒溺<span class='note-inline'>(努力)</span>　煩惱猛焰鎮燒然<span class='note-inline'>(難識)</span></div>
<div class='lg-row'>上去慈尊迢遞遠<span class='note-inline'>(努力)</span>　西方望彌陀道路懸<span class='note-inline'>(難識)</span></div>
</div><p>難識努力急急斷狐疑修福。</p>

<div class="lg regular"><div class='lg-row'>唯有文殊大菩薩<span class='note-inline'>(努力)</span>　現今此地五臺山<span class='note-inline'>(難識)</span></div>
<div class='lg-row'>愍念眾生沈苦海<span class='note-inline'>(努力)</span>　永劫波中駕法船<span class='note-inline'>(難識)</span></div>
</div><p>難識努力急急斷狐疑修福。</p>

<div class="lg regular"><div class='lg-row'>彌陀淨土甚榮華<span class='note-inline'>(努力)</span>　寶池花開數雜花<span class='note-inline'>(難識)</span></div>
<div class='lg-row'>欲得西方長壽樂<span class='note-inline'>(努力)</span>　併俗歸真早出家<span class='note-inline'>(難識)</span></div>
</div><p>難識努力急急斷狐疑修福。</p>

<div class="lg regular"><div class='lg-row'>出家何以故遲遲<span class='note-inline'>(努力)</span>　辭奉耶孃悲復啼<span class='note-inline'>(難識)</span></div>
<div class='lg-row'>咽苦吐甘恩愛重<span class='note-inline'>(努力)</span>　如今不忍苦分離<span class='note-inline'>(難識)</span></div>
</div><p>難識努力急急斷狐疑修福。</p>

<div class="lg regular"><div class='lg-row'>入道速分離<span class='note-inline'>(努力)</span>　純莫守愚迷<span class='note-inline'>(難識)</span></div>
<div class='lg-row'>出家即是報思愛<span class='note-inline'>(努力)</span>　兒能為救拔泥犁<span class='note-inline'>(難識)</span></div>
</div><p>難識努力急急斷狐疑修福。</p>

<div class="lg regular"><div class='lg-row'>耶孃莫悲啼<span class='note-inline'>(努力)</span>　兒今入道奉尊師<span class='note-inline'>(難識)</span></div>
<div class='lg-row'>坐禪誦經常念佛<span class='note-inline'>(努力)</span>　會當證果得菩提<span class='note-inline'>(難識)</span></div>
</div><p>難識努力急急斷狐疑修福。</p>

<div class="lg regular"><div class='lg-row'>慈父門前喚<span class='note-inline'>(努力)</span>　三車與子期<span class='note-inline'>(難識)</span></div>
<div class='lg-row'>速來歸本國<span class='note-inline'>(努力)</span>　正值法門開<span class='note-inline'>(難識)</span></div>
</div><p>難識努力急急斷狐疑修福。</p>

<div class="lg regular"><div class='lg-row'>八德池中戲<span class='note-inline'>(努力)</span>　逍遙七寶臺<span class='note-inline'>(難識)</span></div>
<div class='lg-row'>千秋聽妙法<span class='note-inline'>(努力)</span>　萬劫不聞哀<span class='note-inline'>(難識)</span></div>
</div><p>難識努力急急斷狐疑修福。</p>

<div class="lg regular"><div class='lg-row'>諸佛在心頭<span class='note-inline'>(努力)</span>　迷人向外求<span class='note-inline'>(難識)</span></div>
<div class='lg-row'>內懷無價寶<span class='note-inline'>(努力)</span>　不識一生休<span class='note-inline'>(難識)</span></div>
</div><p>難識努力急急斷狐疑修福。</p>

<div class="lg regular"><div class='lg-row'>煩惱繩索牢<span class='note-inline'>(努力)</span>　利磨智慧刀<span class='note-inline'>(難識)</span></div>
<div class='lg-row'>割斷愚癡網<span class='note-inline'>(努力)</span>　逍遙上法橋<span class='note-inline'>(難識)</span></div>
</div><p>難識努力急急斷狐疑修福。</p>

<div class="lg regular"><div class='lg-row'>出家剛<span class='note-inline'>(努力)</span>　苦樂自須當<span class='note-inline'>(難識)</span></div>
<div class='lg-row'>觀身如泡影<span class='note-inline'>(努力)</span>　念念趣無常<span class='note-inline'>(難識)</span></div>
</div><p>難識努力急急斷狐疑修福。</p>

<div class="lg regular"><div class='lg-row'>地獄門前有何物<span class='note-inline'>(努力)</span>　牛頭獄卒在傍邊<span class='note-inline'>(難識)</span></div>
<div class='lg-row'>手把鐵叉叉入鑊<span class='note-inline'>(努力)</span>　縱得人身受苦殃<span class='note-inline'>(難識)</span></div>
</div><p>難識努力急急斷狐疑修福。</p>

<div class="lg regular"><div class='lg-row'>歸去來<span class='note-inline'>(努力)</span>　閻浮濁惡不堪停<span class='note-inline'>(難識)</span></div>
<div class='lg-row'>欲得安身長受樂<span class='note-inline'>(努力)</span>　無過淨土最為精<span class='note-inline'>(難識)</span></div>
</div><p>難識努力急急斷狐疑修福。</p>
<p><span class='note-inline'>(眾等誦觀經諸讚念佛竟。即誦此琮法師導和上淨土禮讚。誦禮讚竟。即誦後發願文便散)</span>。</p>
<p style="margin-left:2em">一切恭敬　至心歸命禮西方阿彌陀佛。</p>

<div class="lg regular"><div class='lg-row'>法藏因彌遠　極樂果還深</div>
<div class='lg-row'>異珍參作地　眾寶間為林</div>
<div class='lg-row'>花開希有色　波揚實相音</div>
<div class='lg-row'>何當蒙授手　一遂往生心</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>濁世難還入　淨土願逾深</div>
<div class='lg-row'>金繩直界道　珠網縵垂林</div>
<div class='lg-row'>見色皆真色　聞音悉法音</div>
<div class='lg-row'>莫謂西方遠　唯須十念心</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>也聞嚴淨國　乘起至誠因</div>
<div class='lg-row'>觀日心初定　想水念逾真</div>
<div class='lg-row'>林宣上品法　蓮合下生人</div>
<div class='lg-row'>既言同志友　從餘洗客塵</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>放光周遠剎　分化滿遙空</div>
<div class='lg-row'>花臺三品異　人天一類同</div>
<div class='lg-row'>尋樹流香水　吹樂起清風</div>
<div class='lg-row'>在茲心若淨　誰見有西東</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>迴向漸為功　西方路稍通</div>
<div class='lg-row'>寶幢承厚地　天香入遠風</div>
<div class='lg-row'>開花重布水　覆網細分空</div>
<div class='lg-row'>願生何意切　正為樂無窮</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>十劫道先成　嚴界引群萌</div>
<div class='lg-row'>金沙徹水照　玉葉滿枝明</div>
<div class='lg-row'>鳥本珠中出　人唯花上生</div>
<div class='lg-row'>敢請西方聖　早晚定相迎</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>淨剎本來儔　無數化城樓</div>
<div class='lg-row'>四面垂鈴匝　六返散花周</div>
<div class='lg-row'>樹含香氣動　水帶法聲流</div>
<div class='lg-row'>未曾聞苦事　誰復辨春秋</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>欲選當生處　西方最可歸</div>
<div class='lg-row'>間樹開重閣　滿道布鮮衣</div>
<div class='lg-row'>香飯隨心至　寶殿逐身飛</div>
<div class='lg-row'>有緣皆得往　只自去人稀</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>十方諸佛國　盡是法王家</div>
<div class='lg-row'>偏求有緣地　冀得早無邪</div>
<div class='lg-row'>八功如意水　七寶自然花</div>
<div class='lg-row'>於彼心能繫　當必往非餘</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>淨國無衰變　一立古今然</div>
<div class='lg-row'>光臺千寶合　音樂八風宣</div>
<div class='lg-row'>池多說法鳥　空滿散花天</div>
<div class='lg-row'>得生不衰退　隨意脫開蓮</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>已成窮聖理　真有遍空威</div>
<div class='lg-row'>在西時現小　俱是暫隨機</div>
<div class='lg-row'>葉珠相映飾　沙水共澄暉</div>
<div class='lg-row'>欲得無生果　彼土必須依</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>道場一樹逈　德水八池深</div>
<div class='lg-row'>往往分渠溜　處處列行林</div>
<div class='lg-row'>真珠變鳥色　妙法滿風音</div>
<div class='lg-row'>自怜非上品　空羨發誠心</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>五山毫獨朗　四海自恒分</div>
<div class='lg-row'>地水俱為鏡　香花同作雲</div>
<div class='lg-row'>業深誠易往　因淺寶難聞</div>
<div class='lg-row'>必望除疑惑　超然獨不群</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>千輪明足下　五道現光中</div>
<div class='lg-row'>悲引恒無絕　人歸亦未窮</div>
<div class='lg-row'>口宣猶在定　心靜更飛通</div>
<div class='lg-row'>聞名皆願往　日發幾花叢</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>慧力超無上　身光備有緣</div>
<div class='lg-row'>動搖諸寶國　侍坐一金蓮</div>
<div class='lg-row'>鳥群非寶鳥　天類豈真天</div>
<div class='lg-row'>須知求妙樂　會是戒香全</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>心帶真慈滿　光含法界圓</div>
<div class='lg-row'>無緣能攝物　有想定非難</div>
<div class='lg-row'>花隨本心變　宮移身自安</div>
<div class='lg-row'>希聞出世境　須共入禪觀</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>遠壽如來量　遙音大士觀</div>
<div class='lg-row'>遍土花分映　烈樹蓋重懸</div>
<div class='lg-row'>聞香皆是食　見食本為禪</div>
<div class='lg-row'>生則無餘想　誰云非自然</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>恒明四海色　高貯一瓶光</div>
<div class='lg-row'>真珠和日月　映地乃千光</div>
<div class='lg-row'>聞聲開舊習　寶樹鏡他方</div>
<div class='lg-row'>絃歌空裏唱　風樹合宮商</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>光舒救毘舍　空立引韋提</div>
<div class='lg-row'>天來香蓋捧　人去寶衣賚</div>
<div class='lg-row'>六時聞鳥合　四寸踐花低</div>
<div class='lg-row'>相看無不正　豈復有長迷</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>勢至威光遠　觀音悲意濃</div>
<div class='lg-row'>大小今相類　左右共成雙</div>
<div class='lg-row'>花飛日日雨　珠懸處處幢</div>
<div class='lg-row'>自嗟深有障　所念未餘從</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>印手從來寶　分身隨類同</div>
<div class='lg-row'>心至慈光及　人感寶池充</div>
<div class='lg-row'>見樹成三忍　聞波得五通</div>
<div class='lg-row'>若解真嚴淨　應觀土亦空</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>欲與三昧道　正觀一經開</div>
<div class='lg-row'>心中緣像入　掌裏見花來</div>
<div class='lg-row'>天樂非同彼　法服不須裁</div>
<div class='lg-row'>勿言恒彼住　有力定當迴</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>普勸弘三福　威令滅五燒</div>
<div class='lg-row'>發心功已至　繫念罪便消</div>
<div class='lg-row'>鳥化珠光轉　風妙樂聲調</div>
<div class='lg-row'>俱忻行道易　寧愁聖果遙</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>坐花非一像　聖眾亦難量</div>
<div class='lg-row'>蓮花人獨處　波生法自揚</div>
<div class='lg-row'>無災由處靜　不退為用良</div>
<div class='lg-row'>問彼前生輩　來斯幾劫強</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>聖所明門人　天衣業地居</div>
<div class='lg-row'>自覺乘通異　即驗受身虛</div>
<div class='lg-row'>拔陰萬里火　光體一尋餘</div>
<div class='lg-row'>但能超火界　足得在金渠</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>樹非生死葉　池無愛見波</div>
<div class='lg-row'>舊會聲聞少　新來正士多</div>
<div class='lg-row'>蓮中胎化雜　音內苦空和</div>
<div class='lg-row'>五門能早建　三界豈難過</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>珠色仍為水　金光即是臺</div>
<div class='lg-row'>到時花自散　隨願葉還開</div>
<div class='lg-row'>遊池更出沒　飛空互往來</div>
<div class='lg-row'>真心能向彼　有善併須迴</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>六根常合道　三塗永絕名</div>
<div class='lg-row'>念須遊方遍　還時得忍成</div>
<div class='lg-row'>地平無極廣　風長是處清</div>
<div class='lg-row'>寄語有心輩　共出一危城</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>洗心甘露水　悅目妙花雲</div>
<div class='lg-row'>同生機易識　等壽量難分</div>
<div class='lg-row'>樂多無癡道　聲遠不妨聞</div>
<div class='lg-row'>如何貪五欲　安然火自焚</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>臺裏天人現　光中侍者看</div>
<div class='lg-row'>懸空四寶閣　臨逈七重欄</div>
<div class='lg-row'>疑多邊地久　德少上生難</div>
<div class='lg-row'>且莫論餘願　西望已心安</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>天親迴向日　龍樹往生年</div>
<div class='lg-row'>樂次無為後　心超有漏前</div>
<div class='lg-row'>共沼花開雜　隔殿細音連</div>
<div class='lg-row'>欲敘莊嚴事　妙絕不能宣</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>一土安恒勝　萬德壽偏存</div>
<div class='lg-row'>聊興四句善　即歎十方尊</div>
<div class='lg-row'>微沾慧海滴　願向智城門</div>
<div class='lg-row'>迴與蒼生共　先使出重惛</div>
</div><p style="margin-left:2em">願共諸眾生往生安樂國。</p>
</div>
<div class='div-other'><a id='mulu17' />
<p class='h1'>歸西方讚</p><p style="margin-left:2em">至心歸命禮西方阿彌陀佛。</p>
<p style="margin-left:2em">歸去來。</p>

<div class="lg regular"><div class='lg-row'>娑婆不可停　輪迴無定止</div>
<div class='lg-row'>長劫鐵犁耕　苦苦何能忍</div>
<div class='lg-row'>三塗路上行　不如專念佛</div>
<div class='lg-row'>極樂悟無生</div>
</div><p style="margin-left:2em">願共諸眾往生生安樂國。</p>
</div>
<div class='div-other'><a id='mulu18' />
<p class='h1'>西方禮讚文</p><p class="byline">善導和上</p><p style="margin-left:2em">一切恭敬　至心歸命禮西方阿彌陀佛。</p>

<div class="lg regular"><div class='lg-row'>欲知何處苦偏多　惟有泥犁更莫過</div>
<div class='lg-row'>罪人一入逕塵劫　受苦從<span class='corr'>頭</span>無奈何</div>
<div class='lg-row'>渴飲融銅登劍樹　飢飡猛火渡灰河</div>
<div class='lg-row'>願離此苦生安樂　求生淨土見彌陀</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>普共道場敬三寶　地獄寒心不忍聞</div>
<div class='lg-row'>一墮此苦恒沙劫　不知年歲永沈淪</div>
<div class='lg-row'>遍身猛火鑽心出　五百銅狗競來分</div>
<div class='lg-row'>灰河一日千迴度　猶被拔舌絞刀輪</div>
<div class='lg-row'>眾生如何不念佛　故故將身入苦門</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>思惟餓鬼實堪怜　遍體由來猛焰然</div>
<div class='lg-row'>兩耳不聞漿水字　一身唯有骨相連</div>
<div class='lg-row'>值食將飡便作火　臨河欲飲見枯泉</div>
<div class='lg-row'>願離此苦生安樂　長處西方坐寶蓮</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>迷塗一配畜生身　遙歷多年受苦辛</div>
<div class='lg-row'>嚴冬露地居寒雪　盛夏當街臥闇塵</div>
<div class='lg-row'>衣裳盡用皮毛覆　飲食唯將水草珍</div>
<div class='lg-row'>願離此苦生安樂　長處西方坐寶蓮</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>人身雖復甚難求　得已還生萬種憂</div>
<div class='lg-row'>始見紅顏花欲茂　俄然白髮颯成秋</div>
<div class='lg-row'>魂飛魄散身歸塚　命盡形消肉糞坵</div>
<div class='lg-row'>如何不樂生安樂　永座金臺佛國遊</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>五濁眾生難共語　十惡凡夫異種癡</div>
<div class='lg-row'>貪愛眼前財色利　不覺此身霜露危</div>
<div class='lg-row'>無常殺鬼臨頭上　忽被他將誰得知</div>
<div class='lg-row'>不肯今時專念佛　臨終翻悔欲何為</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>大眾欲作西方業　有罪無罪自應知</div>
<div class='lg-row'>聞身康強不修福　臨渴掘井水難期</div>
<div class='lg-row'>舊日少年兇猛盛　如今日髮亂如絲</div>
<div class='lg-row'>眼見死時歸大地　不修十善待何時</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>觀彼彌陀極樂界　廣大寬平眾寶成</div>
<div class='lg-row'>四十八願莊嚴起　超諸佛剎最為精</div>
<div class='lg-row'>本國他方大海眾　窮劫算數不知名</div>
<div class='lg-row'>普勸歸西同彼會　恒沙三昧自然成</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>釋迦慈心遍法界　蠢動含識普昏怜</div>
<div class='lg-row'>意欲化令俱解脫　眾生罪業共無緣</div>
<div class='lg-row'>所以總教歸淨土　彌陀宿昔有深因</div>
<div class='lg-row'>非但娑婆人獨往　他方去者亦無邊</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>上輩上行上根人　求生淨土斷貪瞋</div>
<div class='lg-row'>就行差別分三品　五門相續助三因</div>
<div class='lg-row'>一日七日專精進　畢命乘臺出六塵</div>
<div class='lg-row'>慶哉難逢今得過　永證無為法性身</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>中輩中行中根人　一日齋戒處金蓮</div>
<div class='lg-row'>孝養父母教迴向　為說西方快樂國</div>
<div class='lg-row'>佛與聲聞眾來取　直到彌陀花座邊</div>
<div class='lg-row'>百寶花籠經七日　三品蓮開證小真</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>下輩下行下根人　十惡五逆等貪嗔</div>
<div class='lg-row'>四重偷僧謗正法　未曾慚愧悔前愆</div>
<div class='lg-row'>終時苦相皆雲集　地獄猛火罪人前</div>
<div class='lg-row'>忽過往生善知識　急勸專稱彼佛名</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>彌陀攝化無厭足　悲心常遶世間行</div>
<div class='lg-row'>但有傾誠能念佛　毫光直照目前明</div>
<div class='lg-row'>十方世界微塵眾　同時命盡願皆生</div>
<div class='lg-row'>訃彼眾生心樂欲　分身遍布一時迎</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>菩薩道成皆為物　眾生未熟道成難</div>
<div class='lg-row'>為待化緣兜率往　時時向下諦心觀</div>
<div class='lg-row'>人年八萬方成道　三會逢緣證涅槃</div>
<div class='lg-row'>且共迴心生淨土　臨時隨意往來看</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>觀彼彌陀與眷屬　久於曩劫植洪因</div>
<div class='lg-row'>凡聖等皆同相好　人天一種紫金身</div>
<div class='lg-row'>寶樹寶樓飛寶閣　寶池寶地寶成蓮</div>
<div class='lg-row'>地及虛空賢聖滿　花中總是化生人</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>西方淨土甚精華　寶池寶岸寶金沙</div>
<div class='lg-row'>天樂音聲常遍滿　寶渠寶葉寶蓮花</div>
<div class='lg-row'>十二由旬皆正等　寶羅寶網寶欄遮</div>
<div class='lg-row'>德水分流尋寶樹　聞波覩樂證恬葩</div>
<div class='lg-row'>寄語有緣同行者　努力翻迷還本家</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>十方三世聲聞眾　窮劫算數不能知</div>
<div class='lg-row'>諸佛如來方便化　咸令至果斷貪癈</div>
<div class='lg-row'>指示西方安樂國　聞名皆恨往生遲</div>
<div class='lg-row'>解脫之人猶願樂　凡夫不去欲何為</div>
</div><p style="margin-left:2em">願共諸眾生往生安樂國。</p>
<p style="margin-left:2em">至心歸命禮西方阿彌陀佛。</p>

<div class="lg regular"><div class='lg-row'>樂何諦樂事難思議　無邊菩薩為同學</div>
<div class='lg-row'>性海如來盡是師　渴聞般若絕思漿</div>
<div class='lg-row'>念服無生即斷飢　一切莊嚴皆說法</div>
<div class='lg-row'>無心領納自然知　七覺花池隨意入</div>
<div class='lg-row'>八輩凝神會一枝　彌陀心水沐身頂</div>
<div class='lg-row'>觀音勢至與衣披　欻爾騰空遊法界</div>
<div class='lg-row'>須臾受記號無為　如此逍遙快樂處</div>
<div class='lg-row'>人今不去待何時</div>
</div><p style="margin-left:2em">願共諸眾生往生安樂國。</p>
</div>
<div class='div-other'><a id='mulu19' />
<p class='h1'>歸西方讚</p><p style="margin-left:2em">至心歸命禮西方阿彌陀佛　歸去來。</p>

<div class="lg regular"><div class='lg-row'>誰能惡道受輪迴　曠劫已來流浪久</div>
<div class='lg-row'>今日相將歸去來　借間家鄉何處是</div>
<div class='lg-row'>極樂池中七寶臺</div>
</div><p style="margin-left:2em">願共諸眾生往生安樂國。</p>
<p>第九化生利物門　<span class='note-inline'>(此門但明生淨土當來證聖果已。化生利物意。不應誦今之法事禮讚竟。且須誦後第十門中天台迴向發願文。應知)</span></p>
<p>前之八門是因。此第九門是果。猶前修因必招其果。為修因時。不惜身命。勇猛精進。念佛誦經。稱讚大乘。願生淨土。臨終一念。彼佛來迎。剎那之間。往生彼國。到彼國已。具六神通。即悟無生。而神遊自在隨根廣運。化導群情。皆令疾證菩提。咸歸解脫者耳。即是化生門竟。</p>
<p>第十迴向發願門　行人既此世界。當來修行作佛事竟。所有一念善根。不唯自利。皆等法界。願共有之。迴向菩提正真覺道。先標此意。念誦禮讚了。即誦天台迴向。發願云　向來念誦無量勝因。散霑法界。同得上品往生阿彌陀佛國。到彼國已。獲六神通。遊歷十方。奉事諸佛。常聞無上大乘正法。修行普賢無量行願福慧資糧。疾得圓滿速成無上正等菩提。法界怨親。同斯願海。至心發願已。歸命頂禮西方阿彌陀佛<span class='note-inline'>(即唱隨意便散)</span>。</p>
<p>上來十段不同。總明一期淨土五會念佛經讚法事觀行儀竟。幸諸道者。見而詳之。發菩提心。深厭生死。當觀無常。念念不住。速起速滅。甚可怖畏。故淨名曰。諸人者。是身無常無強無力無堅。速朽之法。是身如聚沫。不可撮磨。是身如泡不得久立。是身如浮雲。須臾變滅。是身如電。念念不住。是身如草木瓦礫。是身不淨。穢惡充滿。是身為虛偽。雖假以澡浴衣食畢歸磨滅。是身為災百一病惱。是身如丘井為老所逼。是身無定。為要當死。無常經云。生者皆歸死。容顏盡變衰。強力病所侵。無能免斯者。假使妙高山。劫盡皆散壞。大海深無底。亦復皆枯竭。大地及日月。時至皆歸盡。未曾有一事不被無常吝。諸人者。是身既有如是眾多不善無利。何有智者。豈不厭焉。唯有依此淨土念佛教門。即能永離輪迴。長辭五濁。幸有緣者努力依行。畢命為期。同生淨國。</p>
<p>普勸現在未來諸眾等。上都南岳念誦音旨雖有稍殊。而根本體同不離念佛皆歸淨土。同見彌陀。更無別耳。但隨根逐時。化物以多方便。而接引之。非向聲中有別異意。但據經文。作觀念佛。或定或散。或高聲兼默念。但隨眾生心。稱念佛名者。盡得生淨土。成佛皆歸。一一亦不可得。無得無不得。是名中道觀。譬如一樹有多枝葉。形狀雖殊。不離一根而出故。華嚴經。眾生形相各不同。行業音聲亦無量。如是一切皆能現海印三昧威神力故。演微妙淨法音。供養一切諸如來。既音聲無量。何妨五會念佛誦經種種音聲。皆為令諸眾生同生淨土。同得成佛。更有何別。眾等必須如是圓見修覺。慎勿互生毀謗。見有是非。若各互見是非。即當自滅佛法。命終必墮阿鼻。何由得生淨土。一切念佛之人。相見須如父母兄弟姊妹至親無別。深生歡喜。各慶不久。即當成佛。勿懷彼此之心。何以故。導和尚云。親中之親。無過念佛之人。和尚讚云。同行相親相策勵。畢命為期到佛前。若作是心。千即千生。萬即萬生。盡此一形。何處不超三界。願熟思之。慎而誡之。勿見互生毀謗耳。法照自惟。垢障深重。多劫沈淪。有少微因。遇斯淨教。悲喜交集。慶躍于懷。信自己身。與念佛眾。盡此殘生。定超苦海。捨最後凡身。得無上聖智。生死永斷。更有何憂。普勸未來一切四眾。但依此行。盡此一形。若不生彼國。疾成佛者。法照即願。舌根墮落。遍體生瘡。代為諸子。長處阿鼻。受苦無窮。誓捋此身以為念佛保證。今得斯法。欲報佛恩。遂輒搜約諸經。述斯法事。稱讚念佛淨土教門。普願速出愛河。俱登不退者矣。</p>
<p>深勸諸行人等。若寫此法事儀之時。皆須護淨好紙真書。依經抄寫。如法裝潢。不得麁紙草書。此並是滅佛法之相。障生淨土。永劫沈淪。切須誡慎。何以故。此中有彌陀觀經不應輕慢。應知此患願勿為之。即福利無邊。皆霑上品矣。</p>
<p>智者當知。此五會念佛誦經法事觀門。實非自意。比常祕密而不述之。今恐後世生疑。墮於惡道。聖教明說除同行。深信為利益故。如是之人乃可為說。為慜此故。今略明之。照以永泰二年四月十五日。於南岳彌陀臺。廣發弘願。唯為菩提。為諸眾生。更無所求。盡此一形。每夏九旬。常入般舟念佛道場。其夏以為初首。既發願竟。即入道場。勇猛虔誠。至第二七日夜。獨在此臺東北道場內。其夜三更。自作念言。只今現有十方諸佛淨妙國土諸菩薩眾。常聞無上甚深妙法。具大神通。度無量眾。而我不預斯事。莫不由我惡業罪障深重。不入聖流。不能廣度無邊眾生。甚自傷嘆。作是念時。不覺悲淚。哀聲念佛。正念佛時。有一境界。忽不見道場屋舍。唯見五色光明雲臺。彌滿法界。忽見一道金橋。從自面前。徹至西方極樂世界。須臾即至阿彌陀佛所。頭面作禮阿彌陀佛所。頭面作禮。阿彌陀佛歡喜微㗛。告法照言。我知汝心實欲至為利樂有情。無一自利。善哉善哉。能發斯願。我有妙法。無價珍寶。今付囑汝。今將此法寶。於閻浮提。廣行流布。普利天人無量眾生。遇斯法寶。皆得解脫。法照白佛言。有何妙法。唯願說之。唯願說之。佛言。有一無價梵音五會念佛法門。正興彼濁惡世。今時末法一切眾生。機感相應。聞汝暫念。皆悉發心。如是無量壽經。說寶樹五音聲。即斯五會佛聲是。以是因緣。便能稱念佛名。報盡定生我國。汝等未來一切貧苦眾生。遇斯五會念佛無價寶珠。貧苦皆除。亦如病得藥。如渴得漿。如飢得食。如裸得衣。如闇遇明。如過海得船。如遇寶藏必獲安樂。何以故。彼諸眾生。遇斯法寶。便能念佛。即此一生。定超苦海。登不退轉。速具六波羅蜜一切種智。疾得成佛。受勝快樂。亦復如是。言訖。彼佛國界。佛菩薩眾。水鳥樹林。皆悉五會念佛誦經。法照粗記少分。而白佛言。今蒙世尊加被。付囑此法。若有疑心。不依行者。永劫沈淪。不生淨土。若依行之已後。未審一切眾生見聞之者。發菩提心。念佛名號不。入深禪定不。疾證菩提不。有大利益不。阿彌陀佛言。汝但依此五會念佛誦經之時。我此國土水鳥樹林。諸菩薩眾。無量音樂。於虛空中。一時俱和念佛之聲。令於一切之處人非人等。亦不勞汝。一一親自化之。但見聞者無不發心歡喜信受而便念佛。至命終時。我來迎接。決定有大利益。已後應知。言訖忽然還見自身。而在道場。覩斯境界。悲喜勇躍。依教念佛。自爾已來。迄至于今。果如先說。疑網悉除。願此世當來。常於惡世。以斯妙法。廣度眾生。咸登極樂。速得成佛。幸諸有緣。見聞之者。勿懷疑謗。必墮泥犁。</p>
<p>問曰。如前念佛法事。聖有明文。信矣。今此土像末凡夫。見佛之人。教在何證。答曰。自下當為廣引聖教。以明斯旨。即疑細必除故。觀經云。佛告阿難。及韋提希。諦聽諦聽。善思念之。如來今者教韋提希及未來世一切眾生。為煩惱賊之所苦者。說清淨業。善哉韋提希。快問此事。阿難。汝當受持廣為多眾宣說。佛語。如來今者教韋提希。及未來世一切眾生。觀於西方極樂世界。以佛力故。當得見彼清淨國土。如執明鏡自見面像。乃至佛告韋提希。汝是凡夫。心想羸劣。未得天眼。不能遠觀諸佛如來。有異方便。令汝得見。又云。有憶想者。必得成就。又華嚴經。念佛三昧必見佛。命終之後生佛前。又賢護經云。爾時賢護白佛言。我今欲得諮問心所疑。不審聽不。佛言。恣汝所問。</p>
<p>爾時賢護白佛言。云何住此佛剎　遍見十方諸佛。聽聞正法。非但未得六通。亦未得五通。亦未捨此世界身。亦未生彼諸佛國。唯住此土。見餘世界諸佛。悉聞宣說正法。一切聽受。如說修行。得大功德也。爾時世尊告賢護言。今有菩薩。思惟諸佛現前三昧。若有修習如是三昧。當得成就諸功德。賢護白佛言。世尊。唯願說此菩薩現前三昧。令此世間天人。利益安樂。佛言。賢護。成就此三昧者。諸佛皆現在前。其心不捨。勝上智慧。度脫眾生。承事供給諸善知識。起諸佛想。賢護云。何為思惟諸佛現前三昧。佛言。若有比丘比丘尼優婆塞優婆夷。清淨持戒。獨處空閑思惟。阿彌陀如來。今在西方。去此百千億佛國。有世界。名曰安樂。今現在說法。是人觀察。了了分明。見阿彌陀佛。譬如夢中見種種事。是人悟已。念所夢見。為他廣說。賢護。善男子善女人。端坐專心。想彼阿彌陀如來相好威儀。如是大眾說法。一心不亂。或一日一夜。或七日七夜。如先所聞具足之。是人必見阿彌陀如來。賢護如人遠行。夢見本家。不知為晝為。不知為內為外。是人爾時所有眼根牆壁山石。乃至幽闇不為礙也。</p>
<p>賢護三昧心無障礙。亦復如是。但在此世界中。積念薰修。久觀明利。故得見彼阿彌陀佛在菩薩會中。或見自身在彼聽法。聞已憶持。或時禮拜供養彼阿彌陀佛。是人出觀已。如所見聞。為他廣說。</p>
<p>賢護。彼善男子善女人。欲思惟諸佛現前三昧。於此世界中暫得聞彼阿彌陀名號。而心不亂。分明覩見阿彌陀佛。是為成就諸佛現前三昧。得見佛故。即問阿彌陀佛言。成就何法。得生此國。彌陀佛言。若人求生者。心常正念阿彌陀佛。便得生也。</p>
<p>賢護菩薩復白阿彌陀佛言。云何念佛。彌陀佛告言。汝欲正念佛者。當念阿彌陀佛有三十二相。八十隨形好。身真金色。放大光明。坐蓮華座。眾中說一切法本來不壞。是名正念諸佛現前三昧也。</p>
<p>賢護。若在家出家人。若從他聞。至心欲見。念念不亂。即見彼佛純金色。賢護。彼佛無來無去。唯心所作還見自心。若成就諸佛現前三昧者。欲見隨念即見。何以故。有三因緣。一者緣此念佛三昧。二者緣彼佛願力加持。三者善根純熟。具三因緣故。即見彼佛。不用多功。見已歡喜。</p>
<p>爾時賢護白佛言。我等於如來滅後後五百歲。末法沙門顛倒時。正法欲滅時。誹謗正法時。破壞正法持戒損減時。破戒增長時。正法損減時。非法增長時　眾生邪見時。能於如來所說妙三昧。界惟義理。為他廣說。心不知足。是故我聞佛說。未來世中。正法壞滅。悲哀泣淚。而白佛言。能於如來所說受持者。我皆攝護。令得增長。</p>
<p>爾時世尊。即便微㗛。放金色光。遍照十方諸佛國土。還至佛所。右遶三周。從頂上入。大眾歡喜。</p>
<p>又禪祕要經說。爾時佛會中有禪難提比丘。而白佛言。如來今者。現在世間。利安一切。佛滅度後。諸四部眾。有業障多者。若正念時。境界不得現前。如是煩惱及一切罪犯。於小罪乃至重罪殺生邪見之罪。欲懺悔者。當云何除滅是罪。說此語已。太山崩。五體投地。頂禮佛足。唯願為我解說。為未來生眾。恒得正念。不離賢聖。爾時世尊由如慈父慰喻其子告言。善男子。汝行慈。為未來眾生。問除罪法。善哉諦聽。當為汝說。佛告禪難提。及勅阿難。汝等教未來眾生罪障業多者。為除罪故。教令念佛。以念佛故。初見一佛。乃至十佛。見佛已心轉明利。三十二相。皆使明了。又佛告禪難提。及勅阿難。佛滅度後。諸四部眾。欲懺悔者。欲滅罪者。佛雖不在。教正念觀像者。諸惡罪障。速得清淨。觀此像已。又教觀像齊中請放一光。其光金色。分作五枝。一光照左。一光照右。一光照前。一光照後。一光照上。如是五光。光光之上。皆有佛。佛佛相次。滿虛空中。見此相時。極使明了。佛告難提。此名觀佛三昧。亦名念佛定。亦名除罪業。亦名救破戒者。佛告阿難。汝好持是觀佛三昧灌頂之法。為未來世眾生。當廣分別。在於密處。使心不散。如前觀佛。</p>
<p>又如涅槃經說。佛言。善男子。善女人。能如是念佛者。若行住坐臥。若晝若夜。若明若闇。常得見佛。聖教既有明文。只說今時像末已後。濁惡世中五苦眾生。罪根深者。唯念佛力。即能除得罪根。必離憂惱。生死永斷若不念佛。何以得見阿彌陀佛極樂世界。無量壽經及諸部方等。明此方他方諸菩薩眾生彼國者。如駛雨下。不知其數。且菩薩位階聖果。尚念佛名。願生淨土。親奉彌陀。況諸具縛凡夫。煩惱一毫未能斷得。若不樂乘佛願力。自力盡未來際。沈淪惡趣。豈有出期。何得見佛。自佛滅後。龍樹天親亦修念佛三昧。皆著讚頌並往淨方。又佛法東流。晉時有廬山遠大師。與諸碩德及謝靈運。劉遺民。一百二十三人。結誓於廬山。修念佛三昧。皆見西方極樂世界。又梁時有并州玄中寺曇巒法師。亦修念佛三昧。至陳隨。廬山珍禪師。天台智者大師。長安諸大德。叡法師。乃至今時唐朝一百年前。西京善導和上。并州文水縣玄中寺道綽和上。慈慜三藏等。數百高僧。般舟方等。歲歲常行。十六妙觀。分時繫習。咸覩西方靈相極樂世界眾寶國土。難以具陳。聖教記傳。並有明文。豈虛構也。如此光德。豈非凡夫修念佛三昧。得見彼極樂世界。故觀經云。以見佛故。名念佛三昧。既有斯教。許佛滅後。苦惱眾生。但修念佛三昧者。皆見彼佛何妨。法照。今時道俗及未來一切眾生。修此念佛三昧。寧容不得見佛。斯有錯。何但依教修行。即名正觀。普告未來一切道俗眾等。及十方法界眾生。與此淨土五會念佛教門有緣。修行念佛三昧。學此淨土法事者。及修一切佛法。作大佛事。除為名利。造諸惡法。若至求菩提。為度眾生者。法照。生淨土已。誓來示為同類同學伴侶。常當守護此人。正修學時。若有諸魔鬼神及諸惡人水火毒藥如是諸難。來惱行人。行人但於爾時。至心稱念。法照。名字一聲多聲。應念即至諸行人所。而為外護立有微感。令彼諸惡應時散滅。發菩提心。稱念。</p>
<p>佛名。同歸淨土。證不退轉。速得成佛。盡未來際。無有休息。誓當守護一切佛法。及此五會念佛淨土。速疾要門令不斷絕。願承此速入真如無相海中。具一切智。此願如虛空。普遍於一切。不得是願者。誓不成佛道。若發此願虛願。身便紅爛。命終墮地獄。不生於淨土。應名。</p>

<p class='juan'>淨土五會念佛誦經觀行儀卷中</p></div>
</div><!-- end of div[@id='body'] -->
</body></html>