<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>金剛經淺解</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
No. 490
<p class='juan'><a id='mulu1' />金剛般若波羅蜜經淺解</p><p class="byline">姚秦三藏法師鳩摩羅什奉　詔譯</p><p class="byline">奉佛弟子<span class='note-inline'>(翁春　王錫琯)</span>解釋</p>
<div class='div-other'><a id='mulu2' />
<div class='div-orig'><p>金剛般若波羅蜜經</p>
</div>
<div class='div-commentary'><p style="margin-left:1em">釋　金剛者。金中精堅者也。剛生金中。百煉不銷。利能斷物。譬如智慧。能斷絕貪嗔癡一切顛倒之想。梵言般若。此云智慧。梵云波羅蜜。此云到彼岸。欲到彼岸。須憑智慧。經者。此經乃學佛之路徑也。</p>
</div></div>
<div class='div-other'><a id='mulu3' />
<p class='h1'>○法會因由分第一</p><p style="margin-left:1em">此分敘說法聚會因緣之所由起。考大般若經有六百卷。凡說十六會。此則五百七十七卷。給孤園第二處第九會也。按前此佛在鹿野苑轉四諦十二行法輪。恐人遂著有相。因於般若會上。闡無相正宗。要人見性成佛。不許向心外一絲著取。所以掃求佛相。埽取菩薩相。埽能度生相。埽泥言說相。埽著修行相。而併不生斷滅相。空而不空。有而非有。見性如如。法會大事畢於斯矣。</p>

<div class='div-orig'><p><span class='note-inline'>(佛有大弟子阿難．迦葉二人。共述此經。其言曰)</span>。如是<span class='note-inline'>(經之所言乃)</span>我<span class='note-inline'>(親)</span>聞<span class='note-inline'>(之於佛者。彼)</span>一時<span class='note-inline'>(也)</span>。佛在舍衛<span class='note-inline'>(波斯匿王之)</span>國。<span class='note-inline'>(城外有太子)</span>祗<span class='note-inline'>(陀所施之)</span>樹。給孤獨<span class='note-inline'>(長者須達拏所買之)</span>園。<span class='note-inline'>(內建精舍。請佛說法。佛)</span>與<span class='note-inline'>(得道深者)</span>大比丘<span class='note-inline'>(之徒)</span>眾千二百五十人俱<span class='note-inline'>(在焉。於)</span>爾<span class='note-inline'>(之)</span>時。<span class='note-inline'>(佛為)</span>世<span class='note-inline'>(界之)</span>尊。<span class='note-inline'>(當將午)</span>食時。著<span class='note-inline'>(僧伽之大)</span>衣。持<span class='note-inline'>(四天王所獻之)</span>鉢。<span class='note-inline'>(往)</span>入舍衛大城。<span class='note-inline'>(向人家)</span>乞食。</p>
<p>於其城中。<span class='note-inline'>(不擇貴賤。作平等觀)</span>。次第<span class='note-inline'>(而)</span>乞。<span class='note-inline'>(乞食)</span><span class='corr'>已</span><span class='note-inline'>(竟。)</span>還至本處<span class='note-inline'>(園中。將乞來之食。各)</span>飯食訖。收<span class='note-inline'>(其)</span>衣鉢。洗<span class='note-inline'>(其跣)</span>足<span class='corr'>已</span><span class='note-inline'>(畢。乃)</span>敷<span class='note-inline'>(陳高)</span>座。而<span class='note-inline'>(結跏趺以)</span>坐。<span class='note-inline'>(於是可以隨宜明道矣)</span>。</p>
</div>
<div class='div-commentary'><p style="margin-left:1em">釋　佛滅度時。阿難啟請。一切經首。當置何語。佛命置如是我聞四字為句。</p>
<p style="margin-left:1em">佛者。梵云婆伽婆。唐言覺。自覺覺他周遍法界。</p>
<p style="margin-left:1em">舍衛國有一長者。名須達拏。常周給孤貧煢獨。因有是稱。彼欲卜勝地供佛。惟祗陀太子園方廣莊嚴。往問太子。太子戲曰。若布金滿園。我當賣之。須達拏運金側布八十頃園並滿。太子不受。因同建精舍。故統明祗樹給孤獨園。</p>
<p style="margin-left:1em">梵云比丘。此云乞士。乞法以明<span class='corr'>己</span>之心。乞食以種人之福。</p>
<p style="margin-left:1em">佛為三界之尊。故稱世尊。三界者。欲界．色界．無色界也。</p>
</div></div>
<div class='div-other'><a id='mulu4' />
<p class='h1'>○善現起請分第二</p><p style="margin-left:1em">此分。空生致敬起請。所問皆菩薩分上事。三．四分佛亦以菩薩之事答之。如是指所問三藐三菩提心。故十七分問答仍前。正增應生如是心及無有法二句。其寔無有法正以離四相故而降伏之問以明。</p>

<div class='div-orig'><p><span class='note-inline'>(維)</span>時<span class='note-inline'>(有年)</span>長<span class='note-inline'>(而)</span>老<span class='note-inline'>(者名)</span>須菩提。在<span class='note-inline'>(於)</span>大眾中。即從座<span class='note-inline'>(上)</span>起<span class='note-inline'>(立。)</span>偏袒<span class='note-inline'>(而露其)</span>右肩。<span class='note-inline'>(以示奉持之便)</span>。右膝<span class='note-inline'>(跪)</span>著<span class='note-inline'>(于)</span>地。合掌<span class='note-inline'>(以致其)</span>恭敬<span class='note-inline'>(之心。)</span>而<span class='note-inline'>(啟)</span>白<span class='note-inline'>(於)</span>佛<span class='note-inline'>(前。乃)</span>言<span class='note-inline'>(曰。我佛萬法圓融。真三界)</span>希有<span class='note-inline'>(之)</span>世尊<span class='note-inline'>(也。以真)</span>如<span class='note-inline'>(之性。明慧通徹。隨所而)</span>來<span class='note-inline'>(現。)</span>善<span class='note-inline'>(能)</span>護<span class='note-inline'>(衛眷)</span>念諸<span class='note-inline'>(學佛之)</span>菩薩。<span class='note-inline'>(俾信受是法。不受魔侵。)</span>善<span class='note-inline'>(能委)</span>付囑<span class='note-inline'>(託)</span>諸<span class='note-inline'>(學佛之)</span>菩薩。<span class='note-inline'>(俾奉行是法。無時斷絕。其慈悲導引如是。今敢請問)</span>世尊。<span class='note-inline'>(有奉佛子)</span>善男子．善女人。<span class='note-inline'>(思斷塵緣。求生定慧。因)</span>發阿耨多羅三藐三菩提心。應云<span class='note-inline'>(如之)</span>何<span class='note-inline'>(。得安)</span>住<span class='note-inline'>(此心。只在真性內。)</span>云<span class='note-inline'>(如之)</span>何。降伏其<span class='note-inline'>(一切妄想之)</span>心。<span class='note-inline'>(不使動搖真性乎。)</span>佛<span class='note-inline'>(歎美之而)</span>言<span class='note-inline'>(曰。)</span>善哉。善哉<span class='note-inline'>(。如爾之問也。)</span>須菩提。<span class='note-inline'>(果)</span>如汝所說。如來<span class='note-inline'>(慈悲導引。)</span>善護念諸菩薩<span class='note-inline'>(。惡魔不侵。)</span>善付囑諸菩薩<span class='note-inline'>(。退轉不生。我將說此廣大之法)</span>。汝今<span class='note-inline'>(審)</span>諦聽<span class='note-inline'>(受。)</span>當<span class='note-inline'>(如汝所問。)</span>為汝<span class='note-inline'>(詳)</span>說<span class='note-inline'>(之。今有)</span>善男子．善女人<span class='note-inline'>(能)</span>發阿耨多羅三藐三菩提心<span class='note-inline'>(者。欲求安住真性。)</span>應<span class='note-inline'>(知)</span>如是<span class='note-inline'>(安)</span>住<span class='note-inline'>(。欲求降伏妄心。即當)</span>如是降伏其心。<span class='note-inline'>(何也。心亡則境空。境空則心滅矣。詞未畢。而須菩提即應曰。)</span>唯<span class='note-inline'>(唯)</span>然<span class='note-inline'>(哉。我)</span>世尊<span class='note-inline'>(之言。乃弟子心)</span>願<span class='note-inline'>(愛)</span>樂。<span class='note-inline'>(所)</span>欲聞<span class='note-inline'>(者也)</span>。</p>
</div>
<div class='div-commentary'><p style="margin-left:1em">釋　梵云須菩提。此云善吉．善現．空生。尊者初生時。相師占之。唯吉．唯善。後解空法以顯前相。</p>
<p style="margin-left:1em">如者。佛之真性。變現自如。明以照無量世界。慧以通無量劫事也。來者。真如發現。隨處顯應也。二字者。兼體用言之。</p>
<p style="margin-left:1em">梵云菩提。此云覺。梵云菩埵。此云有情。言能覺悟在有情之中也。</p>
<p style="margin-left:1em">梵云阿。此云無。梵云耨多羅。此云上。梵云三。此云正。梵云藐。此云等。梵云菩提。此云覺。總云無上正等正覺也。</p>
</div></div>
<div class='div-other'><a id='mulu5' />
<p class='h1'>○大乘正宗分第三</p><p style="margin-left:1em">大乘者。言如大車之無不載也。正宗者。言為嫡裔而非旁枝也。空生以安住降伏並舉。今惟標降伏者何。葢欲安住真心。須先降伏妄心。然趨寂猶易。若推向度生。則心與境接。倘降伏稍不得力。此中微細無明。隱隱生動。即離真常。不得名住矣。</p>

<div class='div-orig'><p>佛<span class='note-inline'>(因呼而)</span>告<span class='note-inline'>(之曰)</span>。須菩提。諸菩薩摩訶薩<span class='note-inline'>(欲求安住此心。須先降伏妄心)</span>。應如是<span class='note-inline'>(不思善．不思惡)</span>降伏其心。<span class='note-inline'>(心滅境滅。如我度脫眾生然。豈可著一毫塵相乎。世間)</span>所有一切眾生之類。<span class='note-inline'>(其類有九。則有)</span>若<span class='note-inline'>(迷性造業而為)</span>卵生<span class='note-inline'>(者。有)</span>若<span class='note-inline'>(習性流轉而為)</span>胎生<span class='note-inline'>(者。有)</span>若<span class='note-inline'>(邪氣結聚而為)</span>濕生<span class='note-inline'>(者。有)</span>若<span class='note-inline'>(觸趣變化而為)</span>化生<span class='note-inline'>(者。此四種皆欲界眾生也。離此則天人矣)</span>。若<span class='note-inline'>(夫分別是非。未契無相之理。但)</span>有色<span class='note-inline'>(身。而無男女之形。<span class='corr'>已</span>絕情欲矣。此謂色界。)</span>若<span class='note-inline'>(夫執著空相。不修福慧。惟有靈識而全)</span>無色<span class='note-inline'>(身。)</span>若<span class='note-inline'>(夫口說佛法。心不依行。靜寂無為。而惟)</span>有想<span class='note-inline'>(念此二者。皆謂無色界。)</span>若無想<span class='note-inline'>(者。坐禪除妄。無有作用。)</span>若非有想非無想<span class='note-inline'>(者。不著二法想。故云非有。求理心在。故云非無。此于三界諸天為極高。壽為極長。不止八萬劫而<span class='corr'>已</span>。凡此皆有不生滅之妙心。仗佛法力)</span>。我皆令<span class='note-inline'>(悟)</span>入<span class='note-inline'>(圓滿清淨義。毫)</span>無餘<span class='note-inline'>(剩習氣煩惱與形相知識。直到不生謂)</span>涅<span class='note-inline'>(。不死謂)</span>槃<span class='note-inline'>(之地。將歷劫受生之累)</span>而<span class='note-inline'>(斷)</span>滅<span class='note-inline'>(淨盡)</span>。度<span class='note-inline'>(脫生死苦海。至此。則佛與眾生本性自如。同登彼岸矣。然眾生雖有本性。不能自度。今全仗道力開悟)</span>之。<span class='note-inline'>(及至)</span>如是滅度無<span class='note-inline'>(限)</span>量．無數<span class='note-inline'>(目．)</span>無邊<span class='note-inline'>(岸如許)</span>眾生<span class='note-inline'>(。可云多矣。其)</span>實<span class='note-inline'>(眾生自明。本性自度。苦海．佛法原不曾有。增加于彼。本)</span>無眾生得滅度者。</p>
<p><span class='note-inline'>(此)</span>何以故<span class='note-inline'>(哉。總為佛心平等。不將眾生分別形相耳)</span>。須菩提。<span class='note-inline'>(設)</span>若菩薩<span class='note-inline'>(心有能所。輕慢眾生。是)</span>有我相<span class='note-inline'>(也。自恃持戒。輕破戒者。是有)</span>人相<span class='note-inline'>(也。厭三塗苦。願生諸天。是有)</span>眾生相<span class='note-inline'>(也。心愛長年。勤修福業。執法不忘。是有)</span>壽者相<span class='note-inline'>(也。則<span class='corr'>已</span>墮貪嗔癡愛四惡業矣。有相即眾生。無相即佛。惟不以度眾生為功。而了無所得。以其四相盡除也。設若起能度眾生之心。是眾生之見。)</span>則非菩薩<span class='note-inline'>(也。只這無相之心便是降伏妄心之法矣)</span>。</p>
</div>
<div class='div-commentary'><p style="margin-left:1em">釋　梵云菩薩摩訶薩。此云覺眾生也。摩訶言大也。</p>
</div></div>
<div class='div-other'><a id='mulu6' />
<p class='h1'>○妙行無住分第四</p><p style="margin-left:1em">上問如何住。此答無住者何。常住者體也。無住者用也。無住之住。是名真住。又言如所教住即答安住降伏意。</p>

<div class='div-orig'><p><span class='note-inline'>(兩大弟子)</span>復<span class='note-inline'>(敘)</span>次<span class='note-inline'>(佛言。佛又呼而告之曰)</span>。須菩提。菩薩於<span class='note-inline'>(此)</span>法。<span class='note-inline'>(要)</span>應<span class='note-inline'>(當絕)</span>無<span class='note-inline'>(方)</span>所住<span class='note-inline'>(著此心。將此無住著之心)</span>。行於布施<span class='note-inline'>(之事。是)</span>所謂不住<span class='note-inline'>(著于目之)</span>色<span class='note-inline'>(塵。冀有所獲而)</span>布施。不住<span class='note-inline'>(著于耳之)</span>聲．<span class='note-inline'>(鼻之)</span>香．<span class='note-inline'>(舌之)</span>味．<span class='note-inline'>(身之)</span>觸．<span class='note-inline'>(心之)</span>法<span class='note-inline'>(諸塵。冀有所獲而)</span>布施。須菩提。<span class='note-inline'>(夫布施而住著于六塵。與我本性何與)</span>。菩薩<span class='note-inline'>(受如來無相教法。但以法施利益一切眾生。)</span>應如是布施。<span class='note-inline'>(物我兩空。)</span>不住<span class='note-inline'>(著)</span>於<span class='note-inline'>(形)</span>相。<span class='note-inline'>(是)</span>何以故。<span class='note-inline'>(葢凡人布施。止為求滿情欲。先施財于人。後得福于<span class='corr'>己</span>。施財有盡。則得福亦有盡。)</span>若菩薩<span class='note-inline'>(一心清淨。利益一切。)</span>不住<span class='note-inline'>(著于形)</span>相<span class='note-inline'>(。內不見我之能施。外不見我之受施)</span>。布施<span class='note-inline'>(遍滿虗空。斯)</span>其福德。<span class='note-inline'>(誠)</span>不可思<span class='note-inline'>(想度)</span>量<span class='note-inline'>(也。)</span>須菩提。<span class='note-inline'>(我謂菩薩功德莫量其)</span>於意云何<span class='note-inline'>(哉。葢菩薩不著形相。法施廣大。世界萬有。包含無遺。今試看)</span>東方虗空可<span class='note-inline'>(能)</span>思量<span class='note-inline'>(窮盡)</span>不<span class='note-inline'>(乎。須菩提答曰。虗空而以思量盡之乎。)</span>不也。<span class='note-inline'>(果如)</span>世尊<span class='note-inline'>(之言也。佛又曰。)</span>須菩提。南西北方<span class='note-inline'>(以及)</span>四維上<span class='note-inline'>(至天．)</span>下<span class='note-inline'>(至地。其)</span>虗空<span class='note-inline'>(處所)</span>可<span class='note-inline'>(能)</span>思量<span class='note-inline'>(窮盡)</span>不<span class='note-inline'>(乎。須菩提答曰。虗空而以思量盡之乎。)</span>不也。<span class='note-inline'>(果如)</span>世尊<span class='note-inline'>(之言也。佛因告之曰。)</span>須菩提。菩薩無住<span class='note-inline'>(著形)</span>相<span class='note-inline'>(之)</span>布施。<span class='note-inline'>(其應受)</span>福德。亦復如是<span class='note-inline'>(十方虗空之)</span>不可思量<span class='note-inline'>(也)</span>。須菩提。菩薩<span class='note-inline'>(今欲受如來教得住心妙法。)</span>但應<span class='note-inline'>(依不住相之言。)</span>如所教<span class='note-inline'>(以存)</span>住<span class='note-inline'>(此性真可也。葢有住著。都是六塵。無住著者。乃是本心安住之所。故無住為住。乃真住也)</span>。</p>
</div>
<div class='div-commentary'><p style="margin-left:1em">釋　觸法之法。非謂佛法。是凡夫心中思想的法術也。</p>
</div></div>
<div class='div-other'><a id='mulu7' />
<p class='h1'>○如理實見分第五</p><p style="margin-left:1em">如者猶俗言自在也。性體常常自在。全無更變。此為真性之理。故曰如理。凡夫不能認著如理。只為眼見虗妄形相。將真寔本性撇去腦後。就見如來三十二相。與我真性有何干涉。</p>

<div class='div-orig'><p><span class='note-inline'>(佛又呼)</span>須菩提<span class='note-inline'>(欲明無相真性。)</span>於意<span class='note-inline'>(果是)</span>云何。<span class='note-inline'>(我試問。汝如來既全佛。性又有佛身。)</span>可以<span class='note-inline'>(三十二種莊嚴)</span>身相<span class='note-inline'>(。謂即此是)</span>見如來不<span class='note-inline'>(乎。須菩提答曰。但見如來身相。豈可謂便見如來)</span>。不也。世尊。<span class='note-inline'>(葢如來原不在身相上發現。是)</span>不可以身相得見如來<span class='note-inline'>(也。)</span>何以故<span class='note-inline'>(哉。)</span>如來所說<span class='note-inline'>(之)</span>身相。<span class='note-inline'>(原非形色。葢是虛空中法身。)</span>即非<span class='note-inline'>(有真寔)</span>身相<span class='note-inline'>(可見也)</span>。佛<span class='note-inline'>(又)</span>告須菩提<span class='note-inline'>(曰。)</span>凡<span class='note-inline'>(世上)</span>有所<span class='note-inline'>(一切諸形)</span>相。<span class='note-inline'>(雖然有此軀著。而無真寔本性。須臾消化。還歸虗空。豈非)</span>皆是虗妄。若<span class='note-inline'>(能識得此理。)</span>見諸<span class='note-inline'>(形)</span>相<span class='note-inline'>(都)</span>非<span class='note-inline'>(寔)</span>相。<span class='note-inline'>(則如來法身真相。立便現前。)</span>則見如來<span class='note-inline'>(矣。就色身中看出法身。葢自性原有箇如來也)</span>。</p>
</div>
<div class='div-commentary'><p style="margin-left:1em">釋　太子名悉達多。漢言頓吉。生時三十二相。八十種好。放大光明。普照三千大千世界。</p>
</div></div>
<div class='div-other'><a id='mulu8' />
<p class='h1'>○正信希有分第六</p><p style="margin-left:1em">此分說人正心信受。絕去一切形相。良為希有也。前空生初執有相。因佛以不住相破之。後疑無相。因不能契有相果。是執佛有相矣。佛以如身非相破之。以無相因。契無相果。豈不因果俱空。人法雙泯。此義甚深。殊難信解。故疑而問佛云云。大祗眾生情念所動。一有取著。便涉非法。誠使情念忘而智慧開。降伏安心。直下誠當矣。</p>

<div class='div-orig'><p>須菩提<span class='note-inline'>(又)</span>白佛言<span class='note-inline'>(曰。)</span>世尊。<span class='note-inline'>(今世人多迷少悟。不誠眾迷之中)</span>。頗有眾生。得聞<span class='note-inline'>(我佛)</span>如是言說<span class='note-inline'>(之一)</span>章<span class='note-inline'>(一)</span>句。生<span class='note-inline'>(真)</span>實信<span class='note-inline'>(心。當下了悟)</span>不<span class='note-inline'>(耶。)</span>佛告須菩提<span class='note-inline'>(曰。如來以度脫眾生為心。深願其聽受我言。汝切)</span>莫作是<span class='note-inline'>(信否之)</span>說<span class='note-inline'>(也。)</span>如來滅<span class='note-inline'>(度之)</span>後。後<span class='note-inline'>(經)</span>五百歲。<span class='note-inline'>(此時)</span>有持戒<span class='note-inline'>(而諸惡不作)</span>。修福<span class='note-inline'>(而眾善奉行)</span>者。於此<span class='note-inline'>(一)</span>章<span class='note-inline'>(之大意。一)</span>句<span class='note-inline'>(之解說。)</span>能生信<span class='note-inline'>(受之)</span>心。以此為<span class='note-inline'>(真)</span>實<span class='note-inline'>(而無疑。)</span>當知是<span class='note-inline'>(信心之)</span>人。<span class='note-inline'>(自度度人。利益無窮於將來作佛之眾生)</span>。不<span class='note-inline'>(止)</span>於一佛二佛三四五佛<span class='note-inline'>(令之如我信心)</span>而種善根。<span class='corr'>已</span><span class='note-inline'>(能)</span>於無量千萬佛所<span class='note-inline'>(皆令信心無二而)</span>種諸善根<span class='note-inline'>(也。可見此眾生)</span>聞是章句。乃至一念生<span class='note-inline'>(清)</span>淨信<span class='note-inline'>(心。去塵絕垢)</span>者。須菩提。<span class='note-inline'>(此豈猶人之福德<span class='corr'>已</span>乎)</span>。如來悉知<span class='note-inline'>(之。)</span>悉見<span class='note-inline'>(之。)</span>是諸<span class='note-inline'>(信心之)</span>眾生。<span class='note-inline'>(便)</span>得如是<span class='note-inline'>(種)</span>無量<span class='note-inline'>(善根之)</span>福德<span class='note-inline'>(是果)</span>。何以故<span class='note-inline'>(哉。因為)</span>是諸眾生<span class='note-inline'>(聞佛妙法。本性圓明。形相都化)</span>。無復<span class='note-inline'>(有執定之)</span>我相。<span class='note-inline'>(對立之)</span>人相。<span class='note-inline'>(厭苦之)</span>眾生相。<span class='note-inline'>(貪愛之)</span>壽者相。<span class='note-inline'>(且)</span>無<span class='note-inline'>(有傍依佛)</span>法<span class='note-inline'>(智識)</span>相。亦無<span class='note-inline'>(捨去佛法。塊守空寂之)</span>非法相。<span class='note-inline'>(諸相盡捐。斯名淨信。必須無相。方是無量。又)</span>何以故<span class='note-inline'>(哉。葢以)</span>是諸眾生。若心<span class='note-inline'>(中)</span>取<span class='note-inline'>(有形)</span>相。<span class='note-inline'>(是)</span>則為<span class='note-inline'>(牽)</span>著我人眾生壽者。<span class='note-inline'>(豈能真性到處圓滿。)</span>若<span class='note-inline'>(心中)</span>取<span class='note-inline'>(有)</span>法相。即<span class='note-inline'>(為牽)</span>著我人眾生壽者。<span class='note-inline'>(豈能了悟真性無為自在。夫)</span>何以故<span class='note-inline'>(也。良以真性原無容一毫牽著也。豈惟是哉。即令心中)</span>若取<span class='note-inline'>(有)</span>非法相。<span class='note-inline'>(亦是)</span>即<span class='note-inline'>(牽)</span>著我人眾生壽者。<span class='note-inline'>(豈能使真性空明。方便應現乎。職)</span>是<span class='note-inline'>(之)</span>故。<span class='note-inline'>(所以)</span>不應取法<span class='note-inline'>(。而有法執。并)</span>不應取非法<span class='note-inline'>(。而有空執。總)</span>以是<span class='note-inline'>(無妙相)</span>義。<span class='note-inline'>(原無可著)</span>故<span class='note-inline'>(耳。試觀)</span>如來<span class='note-inline'>(度人。)</span>常說汝等<span class='note-inline'>(學佛之)</span>比丘。<span class='note-inline'>(須)</span>知我<span class='note-inline'>(所)</span>說<span class='note-inline'>(之)</span>法。<span class='note-inline'>(未明性時。不可無言。如未渡河。不可無筏。然一渡則棄之矣。猶)</span>如<span class='note-inline'>(取)</span>筏<span class='note-inline'>(為)</span>喻。<span class='note-inline'>(可見到彼岸)</span>者。<span class='note-inline'>(佛)</span>法尚應捨<span class='note-inline'>(去。)</span>何況非<span class='note-inline'>(佛正)</span>法<span class='note-inline'>(乎。真實生淨信者。宜直下見性。不受諸相隔礙矣)</span>。</p>
</div>
<div class='div-commentary'><p style="margin-left:1em">釋　信心者。信般若波羅蜜能除一切煩惱。能成就一切出世功德。能生出一切諸佛。信自身佛性本來清淨。無有污染。與佛無二。信六道眾生。本來無相。信一切眾生盡得成。佛是名淨信心也。</p>
</div></div>
<div class='div-other'><a id='mulu9' />
<p class='h1'>○無得無說分第七</p><p style="margin-left:1em">真性空寂。無有形相。人若能悟性空。即佛法與我何干。却得個甚麼。佛所說。都是方便指迷的引子。及到真性上。一切言語總用不著。却又說個甚麼。此雙遣佛法知見也。文中無有定法四字。正是宗眼。不但為空生指示無為法三字同。</p>

<div class='div-orig'><p><span class='note-inline'>(法尚應捨。則佛將安在耶)</span>。須菩提。<span class='note-inline'>(汝)</span>於<span class='note-inline'>(佛法大)</span>意。<span class='note-inline'>(亦知其)</span>云何<span class='note-inline'>(哉。如來無上正覺。本自空寂。豈于心外別有所得。若指此覺性為如來所獨有。則)</span>如來<span class='note-inline'>(真有所獨)</span>得<span class='note-inline'>(之)</span>阿耨多羅三藐三菩提耶。<span class='note-inline'>(且如來以此正覺。廣為人說。即謂如來之法。直在言語上見。則)</span>如來<span class='note-inline'>(果曾)</span>有所說法耶。須菩提<span class='note-inline'>(答)</span>言<span class='note-inline'>(曰。)</span>如我<span class='note-inline'>(之意)</span>解<span class='note-inline'>(說)</span>佛所<span class='note-inline'>(發問言)</span>說<span class='note-inline'>(之)</span>義。<span class='note-inline'>(要知無上正覺深妙難名。隨人證入。)</span>無有<span class='note-inline'>(一)</span>定<span class='note-inline'>(之)</span>法。<span class='note-inline'>(斯)</span>名<span class='note-inline'>(為)</span>阿耨多羅三藐三菩提。<span class='note-inline'>(則如來寔無所得也。如來憫眾生沉迷。以方便法引導性真。所謂依病發藥。可見)</span>亦無有定法如來可說<span class='note-inline'>(也。斯)</span>何以故<span class='note-inline'>(。法既不定。則聽法之人。又何可執以為定乎。須知)</span>如來所說法。<span class='note-inline'>(可以性修)</span>。皆不可<span class='note-inline'>(以色相)</span>取。<span class='note-inline'>(可以心傳。亦)</span>不可<span class='note-inline'>(以言)</span>說<span class='note-inline'>(求。必人自悟自解。乃得之耳。葢法原無法。斯云)</span>非法。<span class='note-inline'>(亦不離法見性。斯云)</span>非非法。<span class='note-inline'>(有法．無法俱不是。從此得一是處。方是真法。)</span>所以<span class='note-inline'>(學佛人。不能立見如來)</span>者何。<span class='note-inline'>(止因)</span>一切<span class='note-inline'>(修行)</span>賢聖。皆以<span class='note-inline'>(真性)</span>無為<span class='note-inline'>(之)</span>法<span class='note-inline'>(為證向。但根器有淺深。意解有偏正。毫釐千里。)</span>而有差<span class='note-inline'>(等分)</span>別。<span class='note-inline'>(不能齊一。與如來同體也。是空生深契無相之理如是)</span>。</p>
</div>
<div class='div-commentary'><p style="margin-left:1em">釋　或持戒忍辱。或精進禪定。或聚沙塔頂禮。或念南無佛號。隨人所修。是無定法。或為志求勝法者說。或為求無上慧者說。或為求聲聞者說。或為求辟支者說。應機而酬。是無定法。</p>
</div></div>
<div class='div-other'><a id='mulu10' />
<p class='h1'>○依法出生分第八</p><p style="margin-left:1em">此分言諸佛妙道。皆因此經生出。教人依從法要。總此一念。散為千法萬法。所謂福德性也。</p>

<div class='div-orig'><p><span class='note-inline'>(空生固契無相之理矣。而未契無相之理得無相之福也。佛告之曰。)</span>須菩提。<span class='note-inline'>(佛法究竟)</span>。於<span class='note-inline'>(大)</span>意云何<span class='note-inline'>(解說也。試以身外享用之福德。與心內自有之福德。相提而論。便見虗寄在形。為有盡。真寔在心。為無量矣。設)</span>若<span class='note-inline'>(有)</span>人<span class='note-inline'>(廣以財施。直到積)</span>滿三千大千世界<span class='note-inline'>(之)</span>七寶。<span class='note-inline'>(都)</span>以用布施。<span class='note-inline'>(如此浩大。)</span>是人所得福德<span class='note-inline'>(。亦當如布施之數。)</span>寧為多不<span class='note-inline'>(乎。)</span>須菩提言<span class='note-inline'>(曰。此福德)</span>甚多。<span class='note-inline'>(有如)</span>世尊<span class='note-inline'>(之言也。然我說其福德多者。)</span>何以故。<span class='note-inline'>(葢)</span>是<span class='note-inline'>(等)</span>福德。<span class='note-inline'>(都是身外享用。與真性無干。)</span>即非福德<span class='note-inline'>(出于真)</span>性<span class='note-inline'>(者。著在形色。終是有數可筭。)</span>是故如來<span class='note-inline'>(但)</span>說<span class='note-inline'>(其享用)</span>福德<span class='note-inline'>(如許之)</span>多<span class='note-inline'>(耳。佛因須菩提<span class='corr'>已</span>知身外福德如此。乃取心內福德示之曰。設)</span>若復有人。於此經中<span class='note-inline'>(所說真寔性義。了悟明白。一心承)</span>受。<span class='note-inline'>(時時把)</span>持。<span class='note-inline'>(勿令怠忘。又能省却經文多句)</span>。乃<span class='note-inline'>(歸)</span>至<span class='note-inline'>(直明性體之)</span>四句偈等。<span class='note-inline'>(自<span class='corr'>己</span>明悟。又)</span>為他人<span class='note-inline'>(解)</span>說。<span class='note-inline'>(令人共明本性。如此。則利人利<span class='corr'>己</span>。較之施財。)</span>其福勝彼。<span class='note-inline'>(夫)</span>何以故<span class='note-inline'>(哉。)</span>須菩提。<span class='note-inline'>(汝當知經文直明真性。圓滿完足。世上)</span>一切諸佛<span class='note-inline'>(得成佛果。)</span>乃諸佛<span class='note-inline'>(所說)</span>阿耨多羅三藐三菩提<span class='note-inline'>(之)</span>法。皆從此經<span class='note-inline'>(中悟)</span>出。<span class='note-inline'>(然此經文。亦如河筏耳。直認本性。尚在語言文字之外也。)</span>須菩提。<span class='note-inline'>(若人錯會經文所說法。便是佛法。不曾于性真寔有體認。則其)</span>所謂佛法者。<span class='note-inline'>(皆有相之見耳)</span>。即非<span class='note-inline'>(真寔明心見性之)</span>佛法<span class='note-inline'>(矣)</span>。</p>
</div>
<div class='div-commentary'><p style="margin-left:1em">釋　三千大千世界者。此日月所照為一小世界。其中間有須彌山。日月繞山腰運行。南為閻浮提。東為弗婆提。西為瞿耶尼。北為鬱單越。是名四天下。此山之高。半出日月之上。山上分四方。每方有八所。中間為一所。謂之三十三天。梵云忉利天是也。日月運行于此四天下謂之一小世界。如此一千小世界。謂之小千。如此一千小千世界。謂之中千。如此一千中千世界。謂之大千。以三次言千。故云三千大千。其寔一大千耳。七寶者。金．銀．琉璃．珊瑚．瑪瑙．赤真珠．玻瓈也。四句偈諸解不一。唯彌勒指無人我眾生壽者。言要當活看等字也。</p>
</div></div>
<div class='div-other'><a id='mulu11' />
<p class='h1'>○一相無相分第九</p><p style="margin-left:1em">此分言四果菩薩各有一相。然不過就他地位略有次第。其寔悟到真空。豈有形可執。</p>

<div class='div-orig'><p><span class='note-inline'>(佛告)</span>須菩提。<span class='note-inline'>(今<span class='corr'>已</span>證四果之菩薩。各有名目。豈彼尚有分別形相心耶。)</span>於<span class='note-inline'>(其)</span>意<span class='note-inline'>(果)</span>云何<span class='note-inline'>(也。如第一果之)</span>須陀洹。<span class='note-inline'>(<span class='corr'>已</span>離欲界。去凡入聖。將其心尚)</span>能作是念<span class='note-inline'>(。見得)</span>我<span class='note-inline'>(<span class='corr'>已</span>證入)</span>。得<span class='note-inline'>(此)</span>須陀洹果<span class='note-inline'>(位)</span>不<span class='note-inline'>(乎)</span>。須菩提<span class='note-inline'>(答)</span>言<span class='note-inline'>(曰。須陀洹無得果之念。)</span>不也。世尊。<span class='note-inline'>(是)</span>何以故。葢須陀洹<span class='note-inline'>(離塵見性)</span>。名為入<span class='note-inline'>(聖之)</span>流<span class='note-inline'>(輩)</span>。而<span class='note-inline'>(真性本空。原)</span>無所入。<span class='note-inline'>(只此)</span>不入色聲香味觸法<span class='note-inline'>(之塵。便為入流。豈是真有所入。)</span>是名須陀洹<span class='note-inline'>(耶。佛又曰。)</span>須菩提。<span class='note-inline'>(其他亦復如是。汝)</span>於意<span class='note-inline'>(中亦知其)</span>云何<span class='note-inline'>(也。又有第二果之)</span>斯陀含。<span class='note-inline'>(<span class='corr'>已</span>離塵生天。將其心尚)</span>能作是念。<span class='note-inline'>(見謂)</span>我<span class='note-inline'>(<span class='corr'>已</span>證入)</span>。得<span class='note-inline'>(此)</span>斯陀含果<span class='note-inline'>(位)</span>不<span class='note-inline'>(乎。)</span>須菩提<span class='note-inline'>(答)</span>言<span class='note-inline'>(曰。斯陀含無得果之念。)</span>不也。世尊。何以故。斯陀含<span class='note-inline'>(色身一往天上。一來人〔來〕不復再來人間)</span>。名一往來。<span class='note-inline'>(而其前念起妄。後念即覺。止見一生滅。無第二生滅。雖有往來。不著往來之相。)</span>而實無往來<span class='note-inline'>(。豈真著塵緣去留之相。而始曰)</span>是<span class='note-inline'>(我纔得)</span>名斯陀含<span class='note-inline'>(耶。佛又曰。)</span>須菩提。<span class='note-inline'>(汝)</span>於意云何<span class='note-inline'>(也。復有第三果之)</span>阿那含。能作是念。<span class='note-inline'>(謂)</span>我<span class='note-inline'>(<span class='corr'>已</span>證入)</span>。得<span class='note-inline'>(此)</span>阿那含果不<span class='note-inline'>(耶)</span>。須菩提<span class='note-inline'>(答)</span>言。<span class='note-inline'>(阿那含無此念。)</span>不也。世尊。何以故。<span class='note-inline'>(蓋)</span>阿那含<span class='note-inline'>(內無欲心。外無欲境。<span class='corr'>已</span>離欲界。心無執著。雖)</span>名為不來。而實無不來<span class='note-inline'>(之相。)</span>是故<span class='note-inline'>(但)</span>名為阿那含<span class='note-inline'>(耳。豈遂有得果之見哉。佛又言)</span>。須菩提。<span class='note-inline'>(汝)</span>於意云何<span class='note-inline'>(也。復有第四果之)</span>阿羅漢。能作是念。<span class='note-inline'>(謂)</span>我<span class='note-inline'>(<span class='corr'>已</span>證得)</span>。得阿羅漢道不<span class='note-inline'>(也)</span>。須菩提言。不也。世尊。何以故。<span class='note-inline'>(佛法本空。有何定法。唯其)</span>實無有法。<span class='note-inline'>(故第)</span>名<span class='note-inline'>(為)</span>阿羅漢<span class='note-inline'>(耳。)</span>世尊。若阿羅漢作是念。我得阿羅漢道。即為著我人眾生壽者<span class='note-inline'>(四相之妄念矣。豈得成人法雙遣之阿羅漢道乎。且須陀洹．斯陀含．阿那含皆言果。而阿羅漢言道者。至此方為證道也。夫阿羅漢與須陀洹造就不同有淺深而異名耳。即道與法。亦是假名。在教為法。在行為道。無法則無道。無道則無得矣。且)</span>世尊<span class='note-inline'>(不常念之乎。我)</span>佛說我<span class='note-inline'>(無爭念。無人我之相。有正定。故能)</span>得無諍三昧。人中<span class='note-inline'>(明了真性。)</span>最為第一。是第一<span class='note-inline'>(等)</span>離<span class='note-inline'>(去六)</span>欲<span class='note-inline'>(超出物表之)</span>阿羅漢<span class='note-inline'>(也。佛雖如此稱道我乎。)</span>我<span class='note-inline'>(却)</span>不作是念。<span class='note-inline'>(得見)</span>我是離欲阿羅漢。世尊。我若作是念。<span class='note-inline'>(自謂)</span>我得阿羅漢道。<span class='note-inline'>(便是執法不忘。著於有相。)</span>世尊即不<span class='note-inline'>(稱許)</span>說須菩提<span class='note-inline'>(<span class='corr'>已</span>證無諍三昧)</span>。是<span class='note-inline'>(悅)</span>樂阿蘭那行者<span class='note-inline'>(之人矣。今之稱許者。正)</span>以須菩提<span class='note-inline'>(法性都空。)</span>實無<span class='note-inline'>(有)</span>所<span class='note-inline'>(執之道)</span>行。而名<span class='note-inline'>(之以)</span>須菩提是<span class='note-inline'>(能)</span>樂阿蘭那行<span class='note-inline'>(也。我佛以為何如。可見四果菩薩。既空塵相。猶恐一絲未斷。故如來與須菩提反覆問答。一一解破。使之悟徹無相。真寔了義。不受纖毫牽挂耳)</span>。</p>
</div>
<div class='div-commentary'><p style="margin-left:1em">釋　梵云三昧。亦云三摩地。亦云王摩提。此云正定。言入定之法正也。亦云正見。遠離九十五種邪見也。亦云正受。言定中所想境界而受之。非是妄想也。梵云阿蘭那。此云無諍。</p>
</div></div>
<div class='div-other'><a id='mulu12' />
<p class='h1'>○莊嚴淨土分第十</p><p style="margin-left:1em">真性不散亂。便是莊。邪妄不能入。便是嚴。淨土者。清淨心也。無所住而生其心。即生清淨心也。此經十七分應生如是心。即此無所住而生其心也。無所住之心。便是無心。而如是生清淨心。便是不滅無生之生。何礙于生知不滅。便是生。不必更求生相矣。二十七分中于法不生斷滅。即此義也。</p>

<div class='div-orig'><p>佛告須菩提<span class='note-inline'>(曰。人到修行成佛時。)</span>於<span class='note-inline'>(彼)</span>意<span class='note-inline'>(中。是)</span>云何<span class='note-inline'>(等心境乎。即我)</span>如來<span class='note-inline'>(往)</span>昔<span class='note-inline'>(之時。)</span>在<span class='note-inline'>(本師)</span>然燈佛所。於<span class='note-inline'>(佛)</span>法<span class='note-inline'>(果寔)</span>有所得不。<span class='note-inline'>(須菩提答曰。我佛心空萬有。豈尚存有得之心。)</span>不也。世尊。如來在然燈佛所。<span class='note-inline'>(雖有傳授。然返觀本性。原所自有。)</span>於<span class='note-inline'>(佛)</span>法實無所得<span class='note-inline'>(也。佛又言曰。)</span>須菩提。<span class='note-inline'>(法既無得。其)</span>於意<span class='note-inline'>(中。畢竟是)</span>云何<span class='note-inline'>(等乎。)</span>菩薩<span class='note-inline'>(住之所在。果是)</span>莊嚴佛土不<span class='note-inline'>(也。須菩提答曰。)</span>不也。世尊。<span class='note-inline'>(我說菩薩不是莊嚴佛土。)</span>何以故<span class='note-inline'>(哉。葢以)</span>莊嚴佛土者。<span class='note-inline'>(止在真性中清淨自如耳。不著形相。)</span>即非<span class='note-inline'>(有)</span>莊嚴<span class='note-inline'>(迹象。獨見真性光明。)</span>是名<span class='note-inline'>(為)</span>莊嚴<span class='note-inline'>(佛土也。佛許可其言。因曰。以此非莊嚴。)</span>是<span class='note-inline'>(名莊嚴之)</span>故。須菩提。<span class='note-inline'>(彼)</span>諸菩薩摩訶薩。應<span class='note-inline'>(當亦)</span>如是<span class='note-inline'>(自)</span>生<span class='note-inline'>(其)</span>清淨<span class='note-inline'>(本)</span>心。<span class='note-inline'>(離去一切塵相。)</span>不應住<span class='note-inline'>(著目之見)</span>色。<span class='note-inline'>(別)</span>生<span class='note-inline'>(其)</span>心。不應住<span class='note-inline'>(於)</span>聲香味觸法<span class='note-inline'>(而)</span>生<span class='note-inline'>(種種塵)</span>心。<span class='note-inline'>(我之本心。原來清淨。眾物靈明獨照)</span>。應<span class='note-inline'>(當于六塵中一切)</span>無所住<span class='note-inline'>(著。本心孤露。時時發現。)</span>而生其<span class='note-inline'>(清淨之)</span>心。<span class='note-inline'>(則此所生之心。方是我本心之自生耳。此心一生。遍滿虗空矣)</span>。須菩提。譬如有人<span class='note-inline'>(焉。其)</span>身如須彌山王。<span class='note-inline'>(高廣至三百三十六萬里。如是之大。)</span>於<span class='note-inline'>(汝)</span>意<span class='note-inline'>(中)</span>云何。<span class='note-inline'>(見如)</span>是<span class='note-inline'>(等之)</span>身。<span class='note-inline'>(信)</span>為大不<span class='note-inline'>(乎。)</span>須菩提<span class='note-inline'>(答)</span>言。<span class='note-inline'>(若止言形骸之身。果然)</span>甚大<span class='note-inline'>(矣。然僅形體耳。)</span>世尊。<span class='note-inline'>(是)</span>何以故。<span class='note-inline'>(葢)</span>佛<span class='note-inline'>(所)</span>說。<span class='note-inline'>(是指人本性。不著形相。乃法身。)</span>非<span class='note-inline'>(色)</span>身<span class='note-inline'>(也。法身到處應現。)</span>是名<span class='note-inline'>(為)</span>大身<span class='note-inline'>(耳)</span>。</p>
</div>
<div class='div-commentary'><p style="margin-left:1em">釋　然燈即定光佛。須彌於山中最尊。故曰王。</p>
</div></div>
<div class='div-other'><a id='mulu13' />
<p class='h1'>○無為福勝分第十一</p><p style="margin-left:1em">前言無證．無得．無嚴。似乎因果涉空矣。不知無為之修。其福更勝。葢法施總就他本然之性。令人自悟。原無施為也。</p>

<div class='div-orig'><p><span class='note-inline'>(一切空相。乃現成公案。不假施為。故佛又呼而告之曰。)</span>須菩提<span class='note-inline'>(。世人求福。係是身外作為。究竟有盡。)</span>如<span class='note-inline'>(彼)</span>恒河中所有沙<span class='note-inline'>(石之)</span>數。<span class='note-inline'>(不可計量。又)</span>如是沙等<span class='note-inline'>(之)</span>恒河。於<span class='note-inline'>(汝)</span>意<span class='note-inline'>(中)</span>云何。是諸恒河沙。寧為多不<span class='note-inline'>(耶。)</span>須菩提<span class='note-inline'>(答)</span>言<span class='note-inline'>(曰。為數至此。可謂)</span>甚多<span class='note-inline'>(矣。)</span>世尊。但<span class='note-inline'>(說)</span>諸恒河。尚多無數。何況其沙。<span class='note-inline'>(愈不可計量乎。佛因呼)</span>須菩提<span class='note-inline'>(曰。)</span>我<span class='note-inline'>(非泛論河沙也。)</span>今<span class='note-inline'>(以真)</span>實<span class='note-inline'>(之)</span>言告汝。<span class='note-inline'>(設)</span>若有善男子．善女人。以七寶<span class='note-inline'>(充)</span>滿爾<span class='note-inline'>(中處)</span>所<span class='note-inline'>(之)</span>恒河沙數三千大千世界。<span class='note-inline'>(都)</span>以<span class='note-inline'>(之)</span>用<span class='note-inline'>(為)</span>布施。<span class='note-inline'>(如此則)</span>得福多不<span class='note-inline'>(乎。)</span>須菩提<span class='note-inline'>(又答)</span>言<span class='note-inline'>(曰。布施至此。亦云)</span>甚多<span class='note-inline'>(矣。)</span>世尊<span class='note-inline'>(以為多乎。)</span>佛<span class='note-inline'>(又)</span>告須菩提<span class='note-inline'>(曰。布施如河沙。雖得福德多。畢竟有盡期。設)</span>若<span class='note-inline'>(有)</span>善男子．善女人。於此<span class='note-inline'>(所說)</span>經中。乃至<span class='note-inline'>(承)</span>受持<span class='note-inline'>(誦)</span>四句偈等。<span class='note-inline'>(盡)</span>為他人<span class='note-inline'>(解)</span>說。<span class='note-inline'>(令人<span class='corr'>己</span>各明本性。同登彼岸。)</span>而此福德<span class='note-inline'>(無量)</span>。勝前<span class='note-inline'>(所說施財)</span>福德。<span class='note-inline'>(可見法施豈落有為之迹乎)</span>。</p>
</div>
<div class='div-commentary'><p style="margin-left:1em">釋　恒河。西方河名。</p>
</div></div>
<div class='div-other'><a id='mulu14' />
<p class='h1'>○尊重正教分第十二</p><p style="margin-left:1em">此分足上未盡之旨。分兩截看。先從說經之處。以及於持經之人。自四句偈至全經。是由淺以入深。後又從持經之人。以及於經所在處。自成就菩薩。至有佛與弟子。是由深而入淺也。</p>

<div class='div-orig'><p><span class='note-inline'>(兩大弟子重)</span>復<span class='note-inline'>(編)</span>次<span class='note-inline'>(。佛言曰。)</span>須菩提。<span class='note-inline'>(若有人)</span>隨<span class='note-inline'>(身所到之處。即為他人解)</span>說是經。乃至四句偈等<span class='note-inline'>(法語。盡皆為人解說。)</span>當知此<span class='note-inline'>(說經之)</span>處。<span class='note-inline'>(不著形象。行一無所得心。)</span>一切世間天人阿修羅皆應<span class='note-inline'>(歡喜敬信)</span>供養<span class='note-inline'>(此說經之人。即其說時。皆如來全身舍利所發現)</span>如來塔廟。<span class='note-inline'>(咸生嚴敬說法者。尊重加此。)</span>何況有人<span class='note-inline'>(奉此經文。)</span>盡能<span class='note-inline'>(一身承)</span>受。<span class='note-inline'>(一心謹)</span>持。<span class='note-inline'>(對卷而)</span>讀。<span class='note-inline'>(離卷而)</span>誦。<span class='note-inline'>(其法力更何如耶。)</span>須菩提。當知是人<span class='note-inline'>(<span class='corr'>已</span>到無相之地。)</span>成就<span class='note-inline'>(世間)</span>最上第一希有之<span class='note-inline'>(佛)</span>法。<span class='note-inline'>(悟到性空。與佛無二。)</span>若是<span class='note-inline'>(持誦)</span>經典<span class='note-inline'>(。此人)</span>所在之處。即為有佛<span class='note-inline'>(在之處。自性即佛也。為人說法亦佛也。了悟不疑。如親受如來傳示者。豈非此人。即)</span>若<span class='note-inline'>(如來之可)</span>尊<span class='note-inline'>(可)</span>重<span class='note-inline'>(之大)</span>弟子<span class='note-inline'>(乎)</span>。</p>
</div>
<div class='div-commentary'><p style="margin-left:1em">釋　阿修羅。嗔恨心重者。天人畜生中皆有之。</p>
</div></div>
<div class='div-other'><a id='mulu15' />
<p class='h1'>○如法受持分第十三</p><p style="margin-left:1em">此分標般若實際也。根上無相無住。福德無量。來要人知佛所說法。在人自悟。不在語言文字尋取。連名目總是假象。人當照依此法受持也。</p>

<div class='div-orig'><p><span class='note-inline'>(當)</span>爾時。須菩提白佛言<span class='note-inline'>(曰。)</span>世尊。<span class='note-inline'>(目前所說之經文。)</span>當何名此經。我等<span class='note-inline'>(既聞是經旨。又當)</span>云何奉<span class='note-inline'>(行)</span>持<span class='note-inline'>(守於心也。)</span>佛<span class='note-inline'>(因)</span>告須菩提<span class='note-inline'>(曰。)</span>是經<span class='note-inline'>(當)</span>名為金剛般若波羅蜜。以是名字<span class='note-inline'>(之意。)</span>汝當奉持。<span class='note-inline'>(其)</span>所以<span class='note-inline'>(奉持之)</span>者<span class='note-inline'>(宜)</span>何<span class='note-inline'>(如。)</span>須菩提。佛<span class='note-inline'>(所)</span>說<span class='note-inline'>(之)</span>般若波羅蜜。<span class='note-inline'>(正以本性空明。不著塵相。還我本來。佛法都假。若有一定之智慧可稱彼岸可到。)</span>即<span class='note-inline'>(此)</span>非<span class='note-inline'>(是)</span>般若波羅蜜。<span class='note-inline'>(是名般若波羅蜜也。)</span>須菩提。<span class='note-inline'>(汝)</span>於<span class='note-inline'>(此)</span>意云何<span class='note-inline'>(。須會)</span>如來<span class='note-inline'>(住世。普度群迷。到處為人說法。其寔真法自在人本性中。非語言文字所能了其)</span>有所說法不<span class='note-inline'>(耶。)</span>須菩提白佛言<span class='note-inline'>(曰。)</span>世尊。<span class='note-inline'>(法自在人性中。)</span>如來<span class='note-inline'>(實)</span>無所<span class='note-inline'>(可)</span>說<span class='note-inline'>(也。佛又告之曰。)</span>須菩提。<span class='note-inline'>(我思世界都空。原是如此。)</span>於<span class='note-inline'>(我所見之)</span>意。<span class='note-inline'>(又)</span>云<span class='note-inline'>(如)</span>何<span class='note-inline'>(哉。試觀)</span>三千大千世界。<span class='note-inline'>(亦至廣矣。其中)</span>所有微塵。<span class='note-inline'>(處處布滿。)</span>是為多不<span class='note-inline'>(乎。)</span>須菩提言<span class='note-inline'>(曰。)</span>甚多。世尊。<span class='note-inline'>(佛因言曰。)</span>須菩提<span class='note-inline'>(。是)</span>諸微塵。<span class='note-inline'>(總是眾生心上因緣轉流變現。若性本清淨。一塵不染。則萬象俱空。故)</span>如來<span class='note-inline'>(所說微塵。是)</span>說非微塵<span class='note-inline'>(所能污之本性。)</span>是名微塵。<span class='note-inline'>(而在塵離塵也。積塵成世。倘微塵都空。世界何有。故)</span>如來<span class='note-inline'>(所)</span>說世界。<span class='note-inline'>(是說)</span>非世界<span class='note-inline'>(所能囿之性法。)</span>是名世界。<span class='note-inline'>(而在世離世也。微塵世界若不如此理會。便逐幻相生死輪迴。不得出頭矣。)</span>須菩提。於<span class='note-inline'>(汝)</span>意<span class='note-inline'>(中)</span>云何<span class='note-inline'>(理會。今要見如來者。)</span>可以三十二相見如來不<span class='note-inline'>(耶。須菩提答曰。)</span>不也。世尊。不可以三十二相見如來<span class='note-inline'>(者。)</span>何以故。<span class='note-inline'>(蓋如來三十二相。皆從三十二行得之。非實有形相也。所以)</span>如來說三十二相。即是非<span class='note-inline'>(眾生所見之)</span>相。<span class='note-inline'>(乃其法性圓明自然形體光輝。)</span>是<span class='note-inline'>(則)</span>名<span class='note-inline'>(為)</span>三十二相。<span class='note-inline'>(夫然則要見如來。定須於本性尋取也。佛因告之曰。)</span>須菩提。<span class='note-inline'>(設)</span>若有善男子．善女人。以恒河沙<span class='note-inline'>(相)</span>等<span class='note-inline'>(之)</span>身命<span class='note-inline'>(用為)</span>布施。<span class='note-inline'>(助行善事。設)</span>若復有<span class='note-inline'>(世)</span>人。於此經中<span class='note-inline'>(所說。)</span>乃至受持四句偈等<span class='note-inline'>(法意。盡)</span>為他人<span class='note-inline'>(解)</span>說。<span class='note-inline'>(指迷成覺。以視身命布施。雖得福報。畢竟不明本性。豈如自度度人共登彼岸。)</span>其福<span class='note-inline'>(為)</span>甚多<span class='note-inline'>(乎)</span>。</p>
</div>
<div class='div-commentary'><p style="margin-left:1em">釋　如來妙相。一足下有平滿相。二足下千輻輪文無不圓滿。三手足並皆柔軟如兜羅綿。四兩足一一指間猶如雁王。文同綺畵。五手足諸指圓滿纖長可愛。六足跟廣長圓滿與趺相稱。七足趺修高光滿與跟相稱。八雙腨漸次纖圓如鹿王腨。九雙臂平立摩膝。如象王鼻。十陰相藏密。十一毛孔各一毛生紺青宛轉。十二髮毛右旋宛轉。十三身皮細薄潤滑。垢水不住。十四身皮金光晃耀。諸寶莊嚴。十五兩足兩掌中頸雙肩七處充滿。十六肩項圓滿殊妙。十七膞腋悉皆充實。十八容儀洪滿端直。十九身相修廣端嚴。二十體相量等圓滿。二十一額臆并身上半威容廣大如獅子王。二十二如來常光面各一尋。二十三齒相四十齊平淨密根深。白瑜珂雪。二十四四牙銛白鋒利。二十五如來常得味中上味。二十六舌相薄淨廣長。能覆面輪至耳髮際。二十七梵音詞韻和雅。隨眾多少。無不等聞。二十八眼睫猶若牛王。紺青齊整。二十九眼睛紺青鮮白紅環。三十面輪猶滿月。眉相皎淨如天帝兮。三十一眉間有白毫相。柔軟如綿。白瑜珂雪。三十二頂上烏瑟膩沙高顯周圓。猶如天葢。三十二行者。眼耳鼻舌身五根中。具修六波羅蜜。謂布施．持戒．忍辱．精進．禪定．智慧。也於意根中。修無住．無為也。</p>
</div></div>
<div class='div-other'><a id='mulu16' />
<p class='h1'>○離相寂滅分第十四</p><p style="margin-left:1em">此分分四段。自白佛言至第一波羅蜜乃是印契佛心。入佛知見。自忍辱波羅蜜至即非眾生。乃逆空生疑施身命之難破以五蘊寔法暗結無住之問。自真語至無寔無虗又結令諦信佛心莫起疑念。自菩薩無住法至無邊功德也總是塵相之宜空。受持功德之難及。</p>

<div class='div-orig'><p><span class='note-inline'>(於)</span>爾時。須菩提聞說是經。深解<span class='note-inline'>(其意)</span>義趣<span class='note-inline'>(味。自恨解悟之晚也。)</span>涕淚悲泣而白佛言<span class='note-inline'>(曰。此經真世所)</span>希有<span class='note-inline'>(者乎。)</span>世尊。佛<span class='note-inline'>(今)</span>說如是甚深<span class='note-inline'>(奧之)</span>經典。我從昔<span class='note-inline'>(日受生以)</span>來所得<span class='note-inline'>(智)</span>慧<span class='note-inline'>(法)</span>眼。未曾得聞如是之經<span class='note-inline'>(義。)</span>世尊。<span class='note-inline'>(設)</span>若<span class='note-inline'>(如今)</span>復有人得聞是經。遂起<span class='note-inline'>(信)</span>心。<span class='note-inline'>(悟得本性)</span>清淨。<span class='note-inline'>(埽除幻影。真體發現。)</span>即生<span class='note-inline'>(自有之)</span>實相。當知是人。<span class='note-inline'>(<span class='corr'>已</span>能)</span>成就第一<span class='note-inline'>(等)</span>希有之功德。世尊。<span class='note-inline'>(然)</span>是實相者。<span class='note-inline'>(豈真實有之。)</span>即是非相<span class='note-inline'>(就其本性圓明。與向外之幻相逈別。)</span>是故如來<span class='note-inline'>(信)</span>說名<span class='note-inline'>(之為)</span>實相<span class='note-inline'>(耳。)</span>世尊。我今<span class='note-inline'>(親在佛前。)</span>得聞如是經典。<span class='note-inline'>(真)</span>信<span class='note-inline'>(不疑。曉)</span>解<span class='note-inline'>(妙義。合下領)</span>受。<span class='note-inline'>(永久)</span>持<span class='note-inline'>(守。)</span>不足<span class='note-inline'>(以)</span>為<span class='note-inline'>(煩)</span>難<span class='note-inline'>(。設)</span>若當<span class='note-inline'>(將)</span>來世<span class='note-inline'>(界。)</span>後<span class='note-inline'>(此)</span>五百歲。<span class='note-inline'>(佛<span class='corr'>已</span>滅度。僅存像法。)</span>其<span class='note-inline'>(時倘)</span>有眾生。得聞是經。<span class='note-inline'>(如我之)</span>信解受持。是人則為第一希有。何以故<span class='note-inline'>(哉。葢)</span>此人<span class='note-inline'>(從經悟入。即<span class='corr'>已</span>)</span>無我相人相眾生相<span class='note-inline'>(與)</span>壽者相<span class='note-inline'>(矣。)</span>所以<span class='note-inline'>(能無四相)</span>者何<span class='note-inline'>(也。種種幻相。本性原無。知)</span>我相即是非相。<span class='note-inline'>(方得真空其一切)</span>。人相眾生相壽者相即是非相。<span class='note-inline'>(總可例觀之也。又)</span>何以故。<span class='note-inline'>(葢形相俱六塵染著之空華。故有此形相。便<span class='corr'>已</span>埋藏本來真性。所以)</span>離一切諸相。<span class='note-inline'>(便是佛性)</span>。則名<span class='note-inline'>(為)</span>諸佛<span class='note-inline'>(矣)</span>。佛<span class='note-inline'>(因)</span>告須菩提<span class='note-inline'>(曰。汝之所解果然)</span>。如是如是。<span class='note-inline'>(設)</span>若<span class='note-inline'>(後世)</span>復有人得聞是經。<span class='note-inline'>(歡喜領受。絕)</span>不驚<span class='note-inline'>(疑。沉思靜悟。了)</span>不<span class='note-inline'>(恐)</span>怖。<span class='note-inline'>(勇猛精進。毫)</span>不畏<span class='note-inline'>(阻。)</span>當<span class='corr'>知</span>是人。甚為希有。<span class='note-inline'>(又)</span>何以故。須菩提。如來<span class='note-inline'>(所)</span>說<span class='note-inline'>(之波羅蜜。原有十種。只此等布施為)</span>第一波羅蜜。<span class='note-inline'>(葢此布施。並不著相。<span class='corr'>已</span>能直明本性。萬行都圓。豈但無四相。并無法相。)</span>即<span class='note-inline'>(此)</span>非<span class='note-inline'>(有)</span>第一波羅蜜<span class='note-inline'>(之心。盡空無相。)</span>是<span class='note-inline'>(方可)</span>名<span class='note-inline'>(為)</span>第一波羅蜜<span class='note-inline'>(也。)</span>須菩提。<span class='note-inline'>(且如凡人最難遣者。瞋恨之心。極能壞亂性行。所以學佛之人。忘人我相。任行凌虐。付之不聞。此為)</span>忍辱波羅蜜。<span class='note-inline'>(然使形相未空。根芽尚在也)</span>。如來說非<span class='note-inline'>(有)</span>忍辱波羅蜜<span class='note-inline'>(心。此)</span>何以故。<span class='note-inline'>(葢忍辱亦極難耳)</span>。須菩提。如我昔<span class='note-inline'>(在前世。曾)</span>為歌利王割截身體。<span class='note-inline'>(辱亦至矣。)</span>我於爾時。無我相無人相無眾生相無壽者相<span class='note-inline'>(也。)</span>何以故<span class='note-inline'>(而能然也。)</span>我於往昔節節支解<span class='note-inline'>(之)</span>時。<span class='note-inline'>(設)</span>若有我相人相眾生相壽者相。<span class='note-inline'>(塵心未盡。)</span>應生嗔恨。<span class='note-inline'>(如何似刀斫虗空乎。)</span>須菩提。<span class='note-inline'>(我)</span>又<span class='note-inline'>(思)</span>念過去於五百世<span class='note-inline'>(前。曾)</span>作忍辱仙人。於爾<span class='note-inline'>(時處)</span>所<span class='note-inline'>(之)</span>世。無我相無人相無眾生相無壽者相。<span class='note-inline'>(所以能作忍辱功行耳。知)</span>是<span class='note-inline'>(之)</span>故。須菩提。<span class='note-inline'>(凡求佛性之)</span>菩薩。應離一切<span class='note-inline'>(形)</span>相。<span class='note-inline'>(而)</span>發阿耨多羅三藐三菩提<span class='note-inline'>(之)</span>心。不應住<span class='note-inline'>(著於)</span>色<span class='note-inline'>(而)</span>生<span class='note-inline'>(其)</span>心。不應住<span class='note-inline'>(著於)</span>聲香味觸法<span class='note-inline'>(而)</span>生<span class='note-inline'>(其)</span>心。應生<span class='note-inline'>(一切形相)</span>無所住<span class='note-inline'>(著之)</span>心。若<span class='note-inline'>(此)</span>心<span class='note-inline'>(一)</span>有住<span class='note-inline'>(著。便失真性。)</span>則為非<span class='note-inline'>(我本來常)</span>住<span class='note-inline'>(之妙體矣。)</span>是故佛說<span class='note-inline'>(。求)</span>菩薩<span class='note-inline'>(之)</span>心。不應住<span class='note-inline'>(有)</span>色<span class='note-inline'>(相方行)</span>布施。須菩提。<span class='note-inline'>(若)</span>菩薩<span class='note-inline'>(六根清淨。心無住著。豈是欲求福利。不過慈悲眾生。皆有佛性。故以法施開悟之。)</span>為利益一切眾生。應如是布施。</p>
<p><span class='note-inline'>(所以)</span>如來<span class='note-inline'>(常)</span>說。一切諸相。即是非<span class='note-inline'>(有真寔形)</span>相。<span class='note-inline'>(總為虗幻。)</span>又說一切眾生。<span class='note-inline'>(同一佛性。迷則眾生。悟即是佛。)</span>即非<span class='note-inline'>(有一定不移)</span>眾生<span class='note-inline'>(之相也。)</span>須菩提。如來<span class='note-inline'>(所說之法。)</span>是真<span class='note-inline'>(切)</span>語者。<span class='note-inline'>(是誠)</span>實語者。<span class='note-inline'>(是)</span>如<span class='note-inline'>(如不動之本性非幻妄無常之)</span>語者。<span class='note-inline'>(是真心慈悲)</span>不<span class='note-inline'>(為欺)</span>誑<span class='note-inline'>(之)</span>語者。<span class='note-inline'>(是至常之理)</span>不<span class='note-inline'>(為怪)</span>異<span class='note-inline'>(之)</span>語者。須菩提。如來<span class='note-inline'>(真性中)</span>所得<span class='note-inline'>(之)</span>法。此法<span class='note-inline'>(盡滅形相。不可謂真實。法性普現。不可謂虗空。)</span>無實．無虗。<span class='note-inline'>(斯真法性耳。)</span>須菩提<span class='note-inline'>(。凡所說性。總隨人迷悟淺深。迎機化導。若悟本性。佛法都假。)</span>若菩薩<span class='note-inline'>(之)</span>心住<span class='note-inline'>(著)</span>於法<span class='note-inline'>(解)</span>而行布施。<span class='note-inline'>(是將法障遮蔽性體。)</span>如人入<span class='note-inline'>(黑)</span>暗<span class='note-inline'>(中。)</span>即無所見。若菩薩<span class='note-inline'>(之)</span>心不住<span class='note-inline'>(著於)</span>法<span class='note-inline'>(解)</span>而行布施。<span class='note-inline'>(法本無法。真性獨露。)</span>如人有目。日光明照。見種種<span class='note-inline'>(形)</span>色。<span class='note-inline'>(此其所以無住心也。)</span>須菩提。當<span class='note-inline'>(將)</span>來之世。<span class='note-inline'>(設)</span>若有善男子．善女人。能<span class='note-inline'>(即)</span>於此經<span class='note-inline'>(典)</span>受持讀誦。<span class='note-inline'>(契悟無相無住妙義。便知<span class='corr'>己</span>性)</span>即為如來。<span class='note-inline'>(此人智慧即佛智慧。)</span>以佛<span class='note-inline'>(之)</span>智慧<span class='note-inline'>(普照眾生。)</span>悉知是<span class='note-inline'>(等)</span>人。悉見是<span class='note-inline'>(等)</span>人。<span class='note-inline'>(若悟無相。便得真如。永劫自在。)</span>皆得成就無<span class='note-inline'>(限)</span>量無邊<span class='note-inline'>(岸之)</span>功德<span class='note-inline'>(也)</span>。</p>
</div>
<div class='div-commentary'><p style="margin-left:1em">釋　歌利王是梵語。此言無道極惡君也。昔如來修忍辱行。證初地。菩薩在山中宴坐。遇歌利王。即憍陳如。出施獵。王乃憩息。睡醒不見左右彩女。遂親入山。尋見眾妃宮人。圍繞禮拜仙人。王乃大怒。問曰。云何恣情觀我女色。仙人曰。於諸女色。實無貪著。王曰。云何見色不貪。仙人曰。持戒。王曰。何名持戒。仙人曰。忍辱即是持戒。王乃持刀割仙人身。問曰。還可痛否。仙人曰。寔不痛。王即節節支解之。問曰。還可痛否。仙人曰。寔不痛。其時輔相大臣諫曰。彼之大士。逢斯患苦。顏色忻然。無所搖動。奈何大王如斯刑害。王乃止。</p>
</div></div>
<div class='div-other'><a id='mulu17' />
<p class='h1'>○持經功德分第十五</p><p style="margin-left:1em">此分兩言功德。前言經所有之功德。後言人所成就之功德。一日三時。言其勤。以恒河沙。言其多。以身布施。言其難。如是無量劫。言其久。人為荷擔之人。是人以經重也。處為供養圍繞之處。是處亦以經重也。</p>

<div class='div-orig'><p><span class='note-inline'>(佛又言曰)</span>。須菩提。<span class='note-inline'>(設)</span>若有善男子．善女人。<span class='note-inline'>(於)</span>初日<span class='note-inline'>(出時)</span>分。以恒河沙等身<span class='note-inline'>(體行方便)</span>布施。中日分。復以恒河沙等身布施。後日<span class='note-inline'>(晚時)</span>分。亦以恒河沙等身布施。<span class='note-inline'>(有)</span>如是無<span class='note-inline'>(限)</span>量百千萬億劫<span class='note-inline'>(數。都)</span>以身<span class='note-inline'>(體行方便)</span>布施。<span class='note-inline'>(可云多矣。然受福報。止在一身。終有盡期。豈)</span>若復有<span class='note-inline'>(求佛之)</span>人。聞此經典。信心<span class='note-inline'>(順受。曾)</span>不<span class='note-inline'>(拒)</span>逆<span class='note-inline'>(。悟明真性。何止享用頑福)</span>。其<span class='note-inline'>(獲)</span>福<span class='note-inline'>(<span class='corr'>已</span>為)</span>勝彼。何況<span class='note-inline'>(不止利益一身。又將此經)</span>書寫受持讀誦<span class='note-inline'>(。廣)</span>為<span class='note-inline'>(眾)</span>人解說<span class='note-inline'>(。其獲福更何如乎)</span>。須菩提。<span class='note-inline'>(設)</span>以<span class='note-inline'>(經中切)</span>要<span class='note-inline'>(旨意)</span>言之。是經有不可<span class='note-inline'>(心)</span>思<span class='note-inline'>(論)</span>議。不可稱<span class='note-inline'>(數計)</span>量。無<span class='note-inline'>(有)</span>邊<span class='note-inline'>(岸之)</span>功德。<span class='note-inline'>(葢人能受持經典。自度度人。此豈小乘因果。所以此經)</span>如來<span class='note-inline'>(不止教人修身出世成就一<span class='corr'>己</span>而<span class='corr'>已</span>。寔)</span>為發大乘者說。<span class='note-inline'>(大乘者。普載一切眾生同到彼岸。<span class='corr'>已</span>是菩薩地位矣。猶未也。直)</span>為發最上乘者說。<span class='note-inline'>(最上乘。則不止普度眾生。并菩薩而兼載之。方是成佛地位也。其法力廣大如此。故設)</span>若有人能受持讀誦。廣為人說。<span class='note-inline'>(便是了徹原來真性開悟無窮眾生)</span>。如來悉知是人。悉見是人。皆得成就不可<span class='note-inline'>(計)</span>量。不可稱<span class='note-inline'>(數。)</span>無有邊<span class='note-inline'>(岸)</span>。不可思議功德。如是<span class='note-inline'>(信經)</span>人等。即為<span class='note-inline'>(一肩)</span>荷擔<span class='note-inline'>(得)</span>如來阿耨多羅三藐三菩提<span class='note-inline'>(者矣。是)</span>何以故。須菩提。若<span class='note-inline'>(喜)</span>樂小<span class='note-inline'>(乘)</span>法者。<span class='note-inline'>(止知有<span class='corr'>己</span>。何知有人。便是)</span>著我見人見眾生見壽者見。<span class='note-inline'>(惑于幻相。迷失真空)</span>。即於此經<span class='note-inline'>(中無相妙義。毫無領受。於<span class='corr'>己</span>)</span>不能聽受讀誦。為人<span class='note-inline'>(不能)</span>解說<span class='note-inline'>(開悟。是將不可思議功德輕棄之矣。)</span>須菩提。<span class='note-inline'>(隨世界)</span>在在處處。若有此經。一切世間天人阿修羅所應供養<span class='note-inline'>(者也。)</span>當知此<span class='note-inline'>(經所在之)</span>處。即為是<span class='note-inline'>(佛住之)</span>塔。<span class='note-inline'>(眾生)</span>皆應<span class='note-inline'>(起)</span>恭敬<span class='note-inline'>(心。)</span>作禮圍繞<span class='note-inline'>(以致恭。)</span>以諸<span class='note-inline'>(種)</span>華香<span class='note-inline'>(供養)</span>而散<span class='note-inline'>(滿)</span>其處。<span class='note-inline'>(蓋此經為無相真性。佛與眾生。同向此中皈依。烏得不信受奉行也)</span>。</p>
</div>
<div class='div-commentary'><p style="margin-left:1em">釋　後日分。晚時也。</p>
</div></div>
<div class='div-other'><a id='mulu18' />
<p class='h1'>○能淨業障分第十六</p><p style="margin-left:1em">福罪從來相對。言福不言罪。則此疑不破。但能生清淨心。業障自無處安著。總顯受持之益耳。</p>

<div class='div-orig'><p><span class='note-inline'>(兩大弟子)</span>復<span class='note-inline'>(編)</span>次<span class='note-inline'>(。佛言曰。)</span>須菩提。<span class='note-inline'>(設有)</span>善男子．善女人。<span class='note-inline'>(能)</span>受持讀誦此經。<span class='note-inline'>(宜有福報矣。)</span>若<span class='note-inline'>(反)</span>為人輕賤。<span class='note-inline'>(必)</span>是人先世<span class='note-inline'>(造有)</span>罪孽。<span class='note-inline'>(今世)</span>應墮惡道<span class='note-inline'>(中。)</span>以今世人輕賤<span class='note-inline'>(之)</span>故。<span class='note-inline'>(准抵得)</span>先世罪孽。即<span class='note-inline'>(盡)</span>為消滅。<span class='note-inline'>(免受惡報。罪孽既消。真性亦悟。)</span>當得阿耨多羅三藐三菩提。<span class='note-inline'>(是皆持經之報也)</span>。須菩提。<span class='note-inline'>(即以我證之)</span>。我<span class='note-inline'>(思)</span>念過去無量阿耨祗劫<span class='note-inline'>(數。在)</span>於然燈佛<span class='note-inline'>(之)</span>前。得值八百四千萬億那由他諸佛。<span class='note-inline'>(我)</span>悉皆供養承<span class='note-inline'>(接奉)</span>事無空過者。<span class='note-inline'>(以此求福。恒情必以為多。設)</span>若復有人。於後<span class='note-inline'>(來)</span>末<span class='note-inline'>(法之)</span>世。能受持讀誦此經。<span class='note-inline'>(其)</span>所得功德。於<span class='note-inline'>(以較)</span>我所供養諸佛<span class='note-inline'>(之)</span>功德。<span class='note-inline'>(我)</span>百分<span class='note-inline'>(。尚)</span>不及<span class='note-inline'>(其)</span>一<span class='note-inline'>(分。直推到)</span>千萬億分乃至筭數譬喻<span class='note-inline'>(所不能窮盡之數。亦)</span>所不能及。<span class='note-inline'>(葢供佛止求福報而持經則圓明本性。永脫輪迴。是豈有可較量者耶)</span>。須菩提。若<span class='note-inline'>(有)</span>善男子．善女人於後末世。有受持讀誦此經。所得功德。<span class='note-inline'>(以前所論亦約略言之耳。)</span>我若<span class='note-inline'>(詳細)</span>具說<span class='note-inline'>(此持經功德)</span>者。或有人聞<span class='note-inline'>(我所說。將驚怖其言。阿漢無極。反致其)</span>心即<span class='note-inline'>(顛倒)</span>狂亂。狐疑不信。<span class='note-inline'>(以故我尚未具說耳)</span>。須菩提。當知是經義<span class='note-inline'>(深遠)</span>。不可<span class='note-inline'>(以心)</span>思<span class='note-inline'>(意)</span>議<span class='note-inline'>(窮盡。則持經功德。其)</span>果報亦不可<span class='note-inline'>(以心)</span>思<span class='note-inline'>(意)</span>議<span class='note-inline'>(窮盡也。葢經義為般若本性無相無住非有非無之妙法。悟後境界。固有如是耳)</span>。</p>
</div>
<div class='div-commentary'><p style="margin-left:1em">釋　梵云阿僧祗。此云無央數也。梵云那由他。此云一萬萬也。</p>
</div></div>
<div class='div-other'><a id='mulu19' />
<p class='h1'>○究竟無我分第十七</p><p style="margin-left:1em">此問重興。較前深邃。辭句不移。意不相侔。因從前都是破除我執。纖塵不留。真如界內。絕無佛生之假名。故無佛可成。無生可度。無法可建。無土可嚴。前言降住。至此則降住之法亦不可有也。總之。究竟來只是無我。菩薩通達無礙。覿體真如故耳。</p>

<div class='div-orig'><p><span class='note-inline'>(於)</span>爾時。須菩提白佛言<span class='note-inline'>(曰)</span>。世尊。善男子．善女人發阿耨多羅三藐三菩提<span class='note-inline'>(之)</span>心<span class='note-inline'>(者。)</span>云何應<span class='note-inline'>(是我性所安)</span>住。云何降伏其<span class='note-inline'>(幻妄之)</span>心。佛告須菩提<span class='note-inline'>(曰。)</span>善男子．善女人<span class='note-inline'>(能)</span>發阿耨多羅三藐三菩提心者。當生如是<span class='note-inline'>(之)</span>心。我應滅<span class='note-inline'>(一切眾生不善之心)</span>。度一切眾生<span class='note-inline'>(皆悟本性)</span>。滅度一切眾生<span class='corr'>已</span><span class='note-inline'>(畢矣)</span>。而<span class='note-inline'>(我心中不起一念)</span>。無有一眾生實<span class='note-inline'>(是我)</span>滅度者。<span class='note-inline'>(此)</span>何以故。<span class='note-inline'>(能忘故也)</span>。須菩提。若菩薩有我相人相眾生相壽者相。<span class='note-inline'>(便是妄想現前。豈是真空本性)</span>。即非菩薩。所以<span class='note-inline'>(如此)</span>者何。須菩提。<span class='note-inline'>(真性本來具足)</span>。實無有法發阿耨多羅三藐三菩提心者<span class='note-inline'>(耳。)</span>須菩提。於意<span class='note-inline'>(將)</span>云何<span class='note-inline'>(哉。如法可得。宜如來先得之矣。試觀)</span>如來<span class='note-inline'>(昔)</span>於然燈佛<span class='note-inline'>(處)</span>所。<span class='note-inline'>(曾傳)</span>有<span class='note-inline'>(何)</span>法得阿耨多羅三藐三菩提不<span class='note-inline'>(乎。須菩提知之。答曰)</span>。不也。世尊。如我解佛所說<span class='note-inline'>(之)</span>義。佛於然燈佛所。<span class='note-inline'>(寔)</span>無有法<span class='note-inline'>(可)</span>得阿耨多羅三藐三菩提。<span class='note-inline'>(良由本性止在自求故耳)</span>。佛<span class='note-inline'>(印可其)</span>言<span class='note-inline'>(。曰。)</span>如是如是。須菩提。<span class='note-inline'>(果是)</span>實無有法<span class='note-inline'>(令)</span>如來得阿耨多羅三藐三菩提<span class='note-inline'>(也。)</span>須菩提。<span class='note-inline'>(設)</span>若有法<span class='note-inline'>(而)</span>如來得阿耨多羅三藐三菩提者。然燈佛<span class='note-inline'>(即當以法相授)</span>即不<span class='note-inline'>(當)</span>與我<span class='note-inline'>(空)</span>授記<span class='note-inline'>(號。說)</span>汝於來世。當得作佛。號<span class='note-inline'>(為)</span>釋迦牟尼。<span class='note-inline'>(以此本性只在自修自證。略借言語解說。總屬掃除)</span>。以實無有法得阿耨多羅三藐三菩提。<span class='note-inline'>(以)</span>是<span class='note-inline'>(之)</span>故。然燈佛<span class='note-inline'>(但)</span>與我授記<span class='note-inline'>(。因)</span>作是言<span class='note-inline'>(云)</span>。汝於來世。當得作佛。號釋迦牟尼。<span class='note-inline'>(此外別無付囑也)</span>。何以故。<span class='note-inline'>(所稱)</span>如來者。即<span class='note-inline'>(此一切)</span>諸法<span class='note-inline'>(空得淨盡。便是我真)</span>如<span class='note-inline'>(妙)</span>義<span class='note-inline'>(卓卓現前也。設)</span>若<span class='note-inline'>(世)</span>人有言如來<span class='note-inline'>(是明真性以)</span>得阿耨多羅三藐三菩提<span class='note-inline'>(者。)</span>須菩提<span class='note-inline'>(乎。是真知)</span>。實無有法佛得阿耨多羅三藐三菩提<span class='note-inline'>(者也。佛說只是渾話。菩薩總是假名。)</span>須菩提。<span class='note-inline'>(須識)</span>如來所得<span class='note-inline'>(之)</span>阿耨多羅三藐三菩提。<span class='note-inline'>(其)</span>於是<span class='note-inline'>(箇)</span>中<span class='note-inline'>(萬相盡空。即是)</span>無實。<span class='note-inline'>(真如獨露。種種現前。即是)</span>無虗。<span class='note-inline'>(無寔無虗。真如來所得法也。)</span>是故如來說。一切法皆是佛法。<span class='note-inline'>(若有分別。便著形相。有棄有取。都是錯認)</span>。須菩提。<span class='note-inline'>(我)</span>所言一切法者。<span class='note-inline'>(以我真性無相可著。)</span>即<span class='note-inline'>(此一切法。原非寔有。若論真空。法盡消滅)</span>。非一切法<span class='note-inline'>(者)</span>。是<span class='note-inline'>(即法之本來面目也。)</span>故名<span class='note-inline'>(為)</span>一切法<span class='note-inline'>(耳。)</span>須菩提。譬如人身。<span class='note-inline'>(若據形相。不過尋丈。豈可言為)</span>長大<span class='note-inline'>(乎。)</span>須菩提<span class='note-inline'>(深契佛旨。乃)</span>言<span class='note-inline'>(曰)</span>。世尊。如來說人身長大。即<span class='note-inline'>(其真性)</span>為<span class='note-inline'>(能遍滿虗空。)</span>非<span class='note-inline'>(是形色之)</span>大身。是<span class='note-inline'>(故)</span>名<span class='note-inline'>(為)</span>大身<span class='note-inline'>(也。佛因言曰。)</span>須菩提。菩薩亦<span class='note-inline'>(同)</span>如是<span class='note-inline'>(大身不著形相。)</span>若<span class='note-inline'>(其)</span>作是言。<span class='note-inline'>(謂)</span>我當滅度無量眾生。<span class='note-inline'>(則是我相未除。真性隔礙。)</span>即不名<span class='note-inline'>(為)</span>菩薩<span class='note-inline'>(矣。夫)</span>何以故。須菩提。實無有法<span class='note-inline'>(存我本性中。斯)</span>名為菩薩。是故佛說。<span class='note-inline'>(只此世間)</span>一切法。<span class='note-inline'>(都是虛假。若論真性。渾然無別。原)</span>無我無人無眾生無壽者<span class='note-inline'>(耳。)</span>須菩提。<span class='note-inline'>(設)</span>若菩薩作是言<span class='note-inline'>(云。)</span>我當<span class='note-inline'>(離却塵俗。別求)</span>莊嚴佛土<span class='note-inline'>(境界。便落幻相。未契真如。)</span>是不名<span class='note-inline'>(為)</span>菩薩<span class='note-inline'>(矣。此)</span>何以故。如來<span class='note-inline'>(所)</span>說莊嚴佛土者。<span class='note-inline'>(只在本性淨清)</span>。即非<span class='note-inline'>(在形色上見)</span>莊嚴。是名<span class='note-inline'>(為本性)</span>莊嚴<span class='note-inline'>(也。)</span>須菩提。若菩薩<span class='note-inline'>(不著形相。遍現真如。四)</span>通<span class='note-inline'>(八)</span>達<span class='note-inline'>(。總是佛法。)</span>無<span class='note-inline'>(有執定)</span>我法<span class='note-inline'>(之心。以迷障虗空法性)</span>者。如來<span class='note-inline'>(方)</span>說<span class='note-inline'>(此菩薩之)</span>名真是菩薩<span class='note-inline'>(耳。究竟末後一段一切盡空。方完本性也)</span>。</p>
</div>
<div class='div-commentary'><p style="margin-left:1em">釋　梵云釋迦。此云能仁。謂其包含一切。梵云牟尼。此云寂默。謂其如如不動。一是作用。一是本體也。</p>
</div></div>
<div class='div-other'><a id='mulu20' />
<p class='h1'>○一體同觀分第十八</p><p style="margin-left:1em">此根上不見眾生可度。無土可淨。通達無我。而來見得真性妙明。與眾生過現來一體同具。眾生不露本來心眼。遂至種種。菩薩只一如如。攝五為一。以一束萬。無所不見。無所不照。三際平等。萬法歸一。絕不分別看待也。</p>

<div class='div-orig'><p><span class='note-inline'>(佛言曰)</span>。須菩提。於<span class='note-inline'>(汝)</span>意<span class='note-inline'>(中果且)</span>云何。如來<span class='note-inline'>(無法之法。圓照不窮。可)</span>有<span class='note-inline'>(照見眾生胎卵濕化起滅因緣之)</span>肉眼不。<span class='note-inline'>(須菩提答曰。誠)</span>如是<span class='note-inline'>(也)</span>。世尊。如來有肉眼<span class='note-inline'>(也。佛又曰)</span>。須菩提。於意云何。如來有<span class='note-inline'>(照見天界。日月風雲運行因緣之)</span>天眼不。<span class='note-inline'>(須菩提答曰。誠)</span>如是<span class='note-inline'>(也。)</span>世尊。如來有天眼<span class='note-inline'>(也。佛又曰)</span>。須菩提。於意云何。如來有<span class='note-inline'>(照見二乘慧性淺深。輪<span class='corr'>迴</span>度脫之)</span>慧眼不。<span class='note-inline'>(須菩提答曰。誠)</span>如是<span class='note-inline'>(也。)</span>世尊。如來有慧眼<span class='note-inline'>(也。佛又曰。)</span>須菩提。於意云何。如來有<span class='note-inline'>(照見菩薩法身廣大。充滿三界之)</span>法眼不。<span class='note-inline'>(須菩提答曰。誠)</span>如是<span class='note-inline'>(也。)</span>世尊。如來有法眼<span class='note-inline'>(也。佛又曰。)</span>須菩提。於意云何。如來有<span class='note-inline'>(照見佛身放光。普照了無障礙之)</span>佛眼不。<span class='note-inline'>(須菩提答曰。誠)</span>如是<span class='note-inline'>(也。)</span>世尊。如來有佛眼<span class='note-inline'>(也。佛又曰。)</span>須菩提。<span class='note-inline'>(如來何以能普照如是乎。)</span>於<span class='note-inline'>(汝)</span>意<span class='note-inline'>(中將)</span>云何<span class='note-inline'>(也。)</span>如恒河中所有沙。<span class='note-inline'>(固<span class='corr'>已</span>纖細無數。)</span>佛說是沙不。<span class='note-inline'>(須菩提答曰。)</span>如是。世尊。如來說是沙<span class='note-inline'>(也。佛又曰。)</span>須菩提。於意云何。如一恒河中所有沙。有如是沙等恒河。<span class='note-inline'>(合)</span>是諸恒河所有<span class='note-inline'>(之)</span>沙數。<span class='note-inline'>(以數)</span>佛世界<span class='note-inline'>(亦復)</span>如是。寧為多不<span class='note-inline'>(乎。須菩提答曰。果)</span>甚多<span class='note-inline'>(也。有如)</span>世尊<span class='note-inline'>(之言也。)</span>佛<span class='note-inline'>(因)</span>告須菩提<span class='note-inline'>(曰。即)</span>爾所<span class='note-inline'>(在)</span>國土中。<span class='note-inline'>(猶恒河之一沙耳。其)</span>所有眾生。<span class='note-inline'>(又復無數。各自有心。各成起滅。)</span>若干種心。如來悉<span class='note-inline'>(能)</span>知<span class='note-inline'>(之。)</span>何以故。<span class='note-inline'>(蓋)</span>如來說<span class='note-inline'>(。眾生之)</span>諸<span class='note-inline'>(種)</span>心。<span class='note-inline'>(總從六塵影現)</span>。皆為非<span class='note-inline'>(真寔本)</span>心。<span class='note-inline'>(若本心。則歷無量劫圓明不變)</span>。是<span class='note-inline'>(則)</span>名為<span class='note-inline'>(本)</span>心<span class='note-inline'>(耳。)</span>所以<span class='note-inline'>(然)</span>者何<span class='note-inline'>(哉。)</span>須菩提。<span class='note-inline'>(汝試觀眾生<span class='corr'>已</span>)</span>過去之心。<span class='note-inline'>(當時則有。一往便無。能常留不滅乎)</span>。不可得<span class='note-inline'>(也。再觀眾生)</span>現在<span class='note-inline'>(之)</span>心。<span class='note-inline'>(忽然著相。究成虗妄。能寔守不變乎。)</span>不可得<span class='note-inline'>(也。又觀眾生)</span>未來<span class='note-inline'>(之)</span>心。<span class='note-inline'>(時事未臨。於何疑議。能豫設不失乎。)</span>不可得<span class='note-inline'>(也。可見一切妄心。盡是幻相。若能除却三心。便是佛心。又何菩薩通達無我法者。而不能滅度之耶)</span>。</p>
</div>
<div class='div-commentary'><p style="margin-left:1em">釋　過去．現在．未來。所謂三際也。</p>
</div></div>
<div class='div-other'><a id='mulu21' />
<p class='h1'>○法界通化分第十九</p><p style="margin-left:1em">此分言佛身充滿法界。無不流通度化。不住相布施然也。修菩薩心者。亦復如是。前言福德皆以布施與持經較量。此不言比量。但言布施者。以是因緣從上無心生來。能施人．所施物．受施人三緣和合而有。既知緣合。則全體是空。故無我也無住無相。可與持經等。第八分中言福德即同此義。如來知空生<span class='corr'>已</span>悟到此。而又重言之者。欲再發明無住色福德不可量耳。</p>

<div class='div-orig'><p><span class='note-inline'>(佛言曰。)</span>須菩提。<span class='note-inline'>(汝)</span>於意云何。<span class='note-inline'>(設)</span>若有人<span class='note-inline'>(布)</span>滿三千大千世界七寶以<span class='note-inline'>(之)</span>用<span class='note-inline'>(為)</span>布施。是人以是<span class='note-inline'>(布施)</span>因緣。得福<span class='note-inline'>(可為)</span>多不。<span class='note-inline'>(須菩提答曰。)</span>如是。世尊。此人以是因緣。得福甚多。<span class='note-inline'>(佛因曰。)</span>須菩提。若<span class='note-inline'>(是等)</span>福德<span class='note-inline'>(所)</span>有<span class='note-inline'>(但)</span>實<span class='note-inline'>(在。財施享用有盡。)</span>如來不說得福德多<span class='note-inline'>(也。如來所說福德多者。是說本性菩提。自度度人。各悟無相真空。)</span>以福德<span class='note-inline'>(原)</span>無<span class='note-inline'>(所著。)</span>故如來說得福德多<span class='note-inline'>(耳)</span>。</p>
</div>
<div class='div-commentary'><p style="margin-left:1em">釋　佛以大悲為因。眾生為緣。</p>
</div></div>
<div class='div-other'><a id='mulu22' />
<p class='h1'>○離色離相分第二十</p><p style="margin-left:1em">此分與五分．十三分相呼應。總為眾生每每以色相求佛。故以是破之耳。十七分內如來以<span class='corr'>己</span>分上事示菩薩教其亦如是。至十八分言如來以五眼觀眾生。通因徹果。皆是無相。十九分之福德因無相。二十分之具足果無相。向後二十一分之于法無說。二十二分之于法無得。一一皆如來事。至二十三分。顯是法平等。教菩薩以無相行善。正以明佛果也。故二十四分。仍以福德結之。</p>

<div class='div-orig'><p><span class='note-inline'>(佛言曰。)</span>須菩提。於<span class='note-inline'>(汝)</span>意云何。<span class='note-inline'>(人欲見)</span>佛。可以<span class='note-inline'>(三十二相)</span>具足<span class='note-inline'>(之)</span>身色見<span class='note-inline'>(之)</span>不<span class='note-inline'>(耶。須菩提答曰)</span>。不也。世尊。如來不應以具足色身見<span class='note-inline'>(也。是)</span>何以故。如來<span class='note-inline'>(所)</span>說具足色身。<span class='note-inline'>(乃至三十二行中所呈露。)</span>即非<span class='note-inline'>(從形色上見此)</span>具足色身<span class='note-inline'>(也。而真相無相。<span class='corr'>已</span>在其中。)</span>是名具足色身<span class='note-inline'>(耳。佛又言曰。)</span>須菩提。於意云何。如來可以<span class='note-inline'>(八萬四千)</span>具足諸相見不<span class='note-inline'>(耶。須菩提答曰。)</span>不也。世尊。如來不應以具足諸相見<span class='note-inline'>(也。是)</span>何以故。如來<span class='note-inline'>(所)</span>說諸相具足。<span class='note-inline'>(乃智慧光明。神通廣大)</span>。即非<span class='note-inline'>(外貌上見此)</span>具足<span class='note-inline'>(也。而無相無法。<span class='corr'>已</span>具于是。)</span>是名諸相具足<span class='note-inline'>(耳。則離却色相。反觀自性。如來真面目在此矣)</span>。</p>
</div>
<div class='div-commentary'><p style="margin-left:1em">釋　諸相者。種種變現之相也。又不止于三十二相而<span class='corr'>已</span>。如來離色離相。以淨行則具足三十二。以智慧則具足八萬四千。具足三明六通八解脫。此之具足。即非諸相之所謂具足也。然此之具足乃其寔。而諸相具足乃其華耳。充其寔則華自副之。是以有諸相具足之名。</p>
</div></div>
<div class='div-other'><a id='mulu23' />
<p class='h1'>○非說所說分第二十一</p><p style="margin-left:1em">佛為覺悟眾生。只得以言語化導。其寔都是借來的比方。若認定言語就是真法。便像指人影子說是真形。反把真形瞥眼失之。要知所說法。正在那非說處。方是佛之真性也。空生<span class='corr'>已</span>悟法身無說矣。又恐此法甚深。未來眾生不信。故如來破其眾生之見。令知本自如如也。</p>

<div class='div-orig'><p><span class='note-inline'>(佛言曰。)</span>須菩提。汝勿謂如來作是念<span class='note-inline'>(。謂)</span>我當<span class='note-inline'>(為眾生另)</span>有所說法。<span class='note-inline'>(是法障也。切)</span>莫作是念<span class='note-inline'>(也。)</span>何以故<span class='note-inline'>(哉。設)</span>若人言。如來有所說法。<span class='note-inline'>(反是違背真諦。)</span>即為<span class='corr'>謗</span>佛。<span class='note-inline'>(葢如來說法。本意原欲人明心見性。不欲人依文傍義。如拘滯言下。是)</span>不能解我所說<span class='note-inline'>(真諦之)</span>故。<span class='note-inline'>(便為傍佛也。)</span>須菩提。<span class='note-inline'>(當知如來)</span>說法者<span class='note-inline'>(。法在人心。本)</span>無法可說。是名<span class='note-inline'>(真)</span>說法<span class='note-inline'>(耳。)</span>爾時<span class='note-inline'>(具智)</span>慧<span class='note-inline'>(。通)</span>命<span class='note-inline'>(源之)</span>須菩提<span class='note-inline'>(。深契佛旨。因)</span>白佛言<span class='note-inline'>(曰。)</span>世尊。頗有眾生。於未來世。聞說是<span class='note-inline'>(無法之)</span>法。<span class='note-inline'>(能)</span>生信心<span class='note-inline'>(。當下明悟)</span>不<span class='note-inline'>(耶。)</span>佛言<span class='note-inline'>(曰。)</span>須菩提。彼<span class='note-inline'>(眾生總是業相變現。業盡即空)</span>。非<span class='note-inline'>(寔有)</span>眾生<span class='note-inline'>(形相與佛異性。然而業相現在。不得解脫。又)</span>非不<span class='note-inline'>(是)</span>眾生<span class='note-inline'>(。是)</span>何以故。須菩提。<span class='note-inline'>(此亦一)</span>眾生。<span class='note-inline'>(彼亦一)</span>眾生。<span class='note-inline'>(雖有種種不同)</span>者。如來說<span class='note-inline'>(咸)</span>非<span class='note-inline'>(寔有)</span>。眾生<span class='note-inline'>(形相俱有佛性。隱于其中。)</span>是<span class='note-inline'>(以)</span>名眾生。<span class='note-inline'>(形相自假。本性自真。則安得聞佛所說。不生信心也)</span>。</p>
</div>
<div class='div-commentary'><p style="margin-left:1em">釋　命者。壽之意。壽者。老之意。慧命者。言須菩提既得慧眼。且年高矣。唐長慶二年。僧靈幽入冥所。加此慧命以下六十字。</p>
</div></div>
<div class='div-other'><a id='mulu24' />
<p class='h1'>○無法可得分第二十二</p><p style="margin-left:1em">妙性本空。無有一法可得。此等前<span class='corr'>已</span>言之。前標般若之法。此則以自<span class='corr'>己</span>分上事。示菩薩故不妨重言也。</p>

<div class='div-orig'><p><span class='note-inline'>(無所說者。為真說。則亦無所得者。為真得矣。故)</span>須菩提白佛言<span class='note-inline'>(曰。)</span>世尊。<span class='note-inline'>(我)</span>佛<span class='note-inline'>(妄盡覺滿)</span>。得<span class='note-inline'>(此)</span>阿耨多羅三藐三菩提<span class='note-inline'>(。豈非以萬法俱空。一靈獨炤。正)</span>為無所得<span class='note-inline'>(乃為真得)</span>耶。佛<span class='note-inline'>(深然之。因)</span>言<span class='note-inline'>(曰。)</span>如是。如是。須菩提。我於阿耨多羅三藐三菩提。<span class='note-inline'>(直覺廓然空寂。無名無相。)</span>乃至無有<span class='note-inline'>(纖毫)</span>少法可得。<span class='note-inline'>(止為覺世故。)</span>是<span class='note-inline'>(以)</span>名<span class='note-inline'>(之為)</span>阿耨多羅三藐三菩提。<span class='note-inline'>(使人知所皈依耳。倘錯認有法可得。便失之矣)</span>。</p>
</div></div>
<div class='div-other'><a id='mulu25' />
<p class='h1'>○淨心行善分第二十三</p><p style="margin-left:1em">上言菩提無法可得。正以是法平等。故是佛勸化眾生。絕去塵想。淨心行善。便證菩提也。既曰無法可得。恐人落無。故曰平等。不妨修一切善法。既曰修一切法。恐人執有。故又言一切善法。即非善法。步步回顧無相法。不失無寔無虗之旨。而下分又以福德結之。</p>

<div class='div-orig'><p><span class='note-inline'>(無法可得。是名無上菩提。而菩薩欲得無上菩提。當以何修耶。弟子因)</span>復<span class='note-inline'>(編)</span>次<span class='note-inline'>(佛言曰。)</span>須菩提。是法<span class='note-inline'>(性原自)</span>平等。<span class='note-inline'>(佛與眾生同然。)</span>無有高下。<span class='note-inline'>(若是空去根塵。真性顯露。無論佛與凡夫。總)</span>是名<span class='note-inline'>(為)</span>阿耨多羅三藐三菩提<span class='note-inline'>(也。葢此真性本來清淨。一切眾生都)</span>以無我．無人．無眾生．無壽者<span class='note-inline'>(之相。)</span>修一切善法。<span class='note-inline'>(則以平等心合平等法。與如來同一。無法可得。)</span>即得阿耨多羅三藐三菩提<span class='note-inline'>(矣。)</span>須菩提。<span class='note-inline'>(要知)</span>所謂善法者。<span class='note-inline'>(不過借以接引眾迷耳。及到彼岸。善法俱空)</span>。如來說即非<span class='note-inline'>(膠滯此)</span>善法。<span class='note-inline'>(方是真寔了義。)</span>是名善法<span class='note-inline'>(也。要之得無所得。亦修無所修故耳)</span>。</p>
</div>
<div class='div-commentary'><p style="margin-left:1em">釋　一切善法。如布施．忍辱．持戒．精進之類是也。</p>
</div></div>
<div class='div-other'><a id='mulu26' />
<p class='h1'>○福智無比分第二十四</p><p style="margin-left:1em">真性上福智。歷劫無盡。無可比方。上言善法皆空。恐人又以經文為空言。故又較量福德之殊勝。</p>

<div class='div-orig'><p><span class='note-inline'>(然修無可修。非為可以不修也。佛言曰)</span>。須菩提。<span class='note-inline'>(設)</span>若三千大千世界<span class='note-inline'>(之)</span>中。所有<span class='note-inline'>(百億)</span>諸須彌山王。<span class='note-inline'>(積)</span>如是<span class='note-inline'>(山)</span>等<span class='note-inline'>(之)</span>七寶<span class='note-inline'>(以成)</span>聚。有人持用布施。<span class='note-inline'>(其福德亦<span class='corr'>已</span>無量。)</span>若人以此般若波羅蜜經。乃至四句偈等<span class='note-inline'>(法語。自<span class='corr'>己</span>)</span>受持讀誦<span class='note-inline'>(。且)</span>為他人<span class='note-inline'>(解)</span>說。<span class='note-inline'>(利益無窮。包盡虗空。)</span>於前<span class='note-inline'>(所說布施)</span>福德<span class='note-inline'>(。雖再有如是。)</span>百分不及<span class='note-inline'>(持經功德之)</span>一。<span class='note-inline'>(即加至)</span>百千萬億分。乃至筭數<span class='note-inline'>(不盡。直到)</span>譬喻<span class='note-inline'>(極多之分數。亦)</span>所不能及<span class='note-inline'>(此一分也。自度度人之功德固如此)</span>。</p>
</div>
<div class='div-commentary'><p style="margin-left:1em">釋　須彌山。東方玻璃峯紅色。南方琉璃峯青色。西方真金峯赤色。北方白玉峯白色。以喻報身佛有四相也。</p>
</div></div>
<div class='div-other'><a id='mulu27' />
<p class='h1'>○化無所化分第二十五</p><p style="margin-left:1em">眾生本來寂滅。原無所藉。于如來化無所化。即是法平等之一證。十七分云。菩薩通達無我．法。真是菩薩身上事。至此分起。復以如來本分之無我者示之。</p>

<div class='div-orig'><p><span class='note-inline'>(然而寔無有度人之法也。佛言曰。)</span>須菩提。於<span class='note-inline'>(此中之)</span>意<span class='note-inline'>(其)</span>云何<span class='note-inline'>(耶。)</span>汝等勿謂如來作是念<span class='note-inline'>(云)</span>。我當<span class='note-inline'>(用佛法施以)</span>度<span class='note-inline'>(一切)</span>眾生。須菩提。<span class='note-inline'>(如來)</span>莫作是念。<span class='note-inline'>(其)</span>何以故<span class='note-inline'>(哉。葢般若真性。如來不增。眾生不減。度其所自有。非益所本無也)</span>。實無有眾生<span class='note-inline'>(。是)</span>如來度者<span class='note-inline'>(耳。設)</span>若<span class='note-inline'>(見)</span>有眾生<span class='note-inline'>(為)</span>如來<span class='note-inline'>(所)</span>度者。<span class='note-inline'>(便生分別相矣。使)</span>如來<span class='note-inline'>(見得我能度化。)</span>即<span class='note-inline'>(為)</span>有我。<span class='note-inline'>(又見人因我度。即為有)</span>人。<span class='note-inline'>(度他離塵。登我法界。即為有)</span>眾生。<span class='note-inline'>(度他出生死。不入輪迴。即為有)</span>壽者。<span class='note-inline'>(一念不忘。我相畢具。如來豈有此耶。)</span>須菩提。<span class='note-inline'>(然)</span>如來<span class='note-inline'>(所以)</span>說有我者。<span class='note-inline'>(對人言之耳。若論真性。人我何別。有我)</span>即非有我<span class='note-inline'>(也。)</span>而凡夫之人。<span class='note-inline'>(認錯幻相。)</span>以為有我。須菩提。<span class='note-inline'>(此眼前未度之)</span>凡夫者。如來<span class='note-inline'>(常)</span>說<span class='note-inline'>(。其元來真相空寂自在。)</span>即非<span class='note-inline'>(寔有)</span>凡夫<span class='note-inline'>(相也。是則為凡夫<span class='corr'>已</span>耳。然則如來凡夫一也。又豈有能度之如來。所度之眾生也哉)</span>。</p>
</div>
<div class='div-commentary'><p style="margin-left:1em">釋　前就說即非說上起議。次就得亦無得上起議。此文就度亦無度上起議。次第秩然。</p>
</div></div>
<div class='div-other'><a id='mulu28' />
<p class='h1'>○法身非相分第二十六</p><p style="margin-left:1em">不可以三十二相觀如來。須菩提前答<span class='corr'>已</span>明。非前解後轉不解也。求其意。須菩提以應身相好。從法身流出。若見相好。即見法身。故答云如是。然佛又恐眾生但執相好。以觀如來。故難以轉輪聖王。後又決明之。二我字。指人人自有之性。見如來見我也。</p>

<div class='div-orig'><p><span class='note-inline'>(夫非我之我。充滿法界。則亦可於此深思而得矣。故佛言曰。)</span>須菩提。<span class='note-inline'>(汝)</span>於<span class='note-inline'>(此中之)</span>意。<span class='note-inline'>(果)</span>云何<span class='note-inline'>(也。今欲見如來者。)</span>可以三十二相觀如來不<span class='note-inline'>(也。)</span>須菩提<span class='note-inline'>(答)</span>言。<span class='note-inline'>(曰如來即相非相。不必離相目見真相。)</span>如是如是。<span class='note-inline'>(即)</span>以三十二相觀如來。<span class='note-inline'>(無不可也。)</span>佛<span class='note-inline'>(又恐凡夫之見。因須菩提言。遂執色相以求如來。故呼而)</span>言<span class='note-inline'>(曰)</span>。須菩提。若<span class='note-inline'>(但)</span>以三十二相觀如來者。<span class='note-inline'>(則)</span>轉輪聖王<span class='note-inline'>(亦具是相。)</span>即是如來<span class='note-inline'>(矣。彼真正如來。將於何見之。)</span>須菩提。<span class='note-inline'>(如佛覺人深意。因)</span>白佛言<span class='note-inline'>(曰。)</span>世尊。如我解<span class='note-inline'>(會)</span>佛所說<span class='note-inline'>(妙)</span>義。<span class='note-inline'>(如來自有性中法相。豈區區色身可盡耶。)</span>不應以三十二相觀如來<span class='note-inline'>(也。)</span>爾時。世尊<span class='note-inline'>(即將此法義)</span>而說<span class='note-inline'>(為)</span>偈言<span class='note-inline'>(曰)</span>。若<span class='note-inline'>(人)</span>以色<span class='note-inline'>(身端好上)</span>見我。以<span class='note-inline'>(說法)</span>音聲<span class='note-inline'>(上)</span>求我。<span class='note-inline'>(不離聞見。悞認法身)</span>是人<span class='note-inline'>(所)</span>行<span class='note-inline'>(。墮入)</span>邪道<span class='note-inline'>(。永隔性真。)</span>不能見如來<span class='note-inline'>(真面目矣。故曰。若見法相非法相。即見如來)</span>。</p>
</div>
<div class='div-commentary'><p style="margin-left:1em">釋　轉輪聖王。是為四天王。正．五．九月。炤南閻浮提。二．六．十月。炤西瞿耶尼。三．七．十一月。炤此鬱單越。四．八．十二月。炤東弗婆提。</p>
</div></div>
<div class='div-other'><a id='mulu29' />
<p class='h1'>○無斷無滅分第二十七</p><p style="margin-left:1em">寔際理地。固不受一塵。佛事門中。初不可舍一法。雖無眾生可度。而六道常援。雖不住相布施。而財寶樂施。雖無法可說。而常轉法輪。雖無道可修。而常行精進。雖夢幻一切。而因果歷然。只說有相即空。原非指空為性也。因前教菩薩離一切相發心。又教寔無有法發心。恐不解佛所說第一義諦無寔無虗。又近聞前章。以色相聲音為邪道。皆無法可得。恐人認作頑空。故戒以不可斷滅一切法也。</p>

<div class='div-orig'><p><span class='note-inline'>(法相固非法矣。然非頑空之謂也。佛又告之曰。)</span>須菩提。汝<span class='note-inline'>(設)</span>若作是念。<span class='note-inline'>(謂)</span>如來不以具足<span class='note-inline'>(色)</span>相<span class='note-inline'>(之)</span>故。得阿耨多羅三藐三菩提。<span class='note-inline'>(將必離舍形體。別生解識乎。)</span>須菩提。<span class='note-inline'>(切)</span>莫作是念。<span class='note-inline'>(而謂)</span>如來不以具足相。故得阿耨多羅三藐三菩提<span class='note-inline'>(也。)</span>須菩提。汝<span class='note-inline'>(設)</span>若作是念<span class='note-inline'>(。纔)</span>發阿耨多羅三藐三菩提心者<span class='note-inline'>(。是)</span>說<span class='note-inline'>(度人)</span>諸法。<span class='note-inline'>(一切可)</span>斷滅<span class='note-inline'>(矣。法如斷滅。則將何以為渡河之筏也。汝切)</span>莫作是念<span class='note-inline'>(也。夫)</span>何以故。<span class='note-inline'>(凡人)</span>發阿耨多羅三藐三菩提心者。於<span class='note-inline'>(諸)</span>法<span class='note-inline'>(相。正是從入之借徑。法雖不是性。然性不離法。)</span>不<span class='note-inline'>(得)</span>說<span class='note-inline'>(法相都捐竟生)</span>斷滅<span class='note-inline'>(妄)</span>相<span class='note-inline'>(也。乃知色空雙泯。亦復兩存。迨至存泯俱忘。而後為般若菩提耳)</span>。</p>
</div>
<div class='div-commentary'><p style="margin-left:1em">釋　就佛果<span class='corr'>已</span>成。言曰得菩薩心。就須菩提修。因言曰發菩提心。</p>
</div></div>
<div class='div-other'><a id='mulu30' />
<p class='h1'>○不受不貪分第二十八</p><p style="margin-left:1em">當知此分是悟無我之果。言菩薩法施度人。心本無我。故雖有法施之福德。誰其受之。況有貪愛之念乎。其福勝七寶布施。前說疊見。於三千大千世界至以恒河。恒加一等字。寶施又進于上。此所謂菩薩布施也。</p>

<div class='div-orig'><p><span class='note-inline'>(不著色聲相。不著斷滅相。斯真通達無我法也。佛呼而告之曰。)</span>須菩提。<span class='note-inline'>(設)</span>若菩薩以滿恒河沙等世界<span class='note-inline'>(之)</span>七寶。持<span class='note-inline'>(之以)</span>用布施。<span class='note-inline'>(其多如此。)</span>若復有人。知一切法<span class='note-inline'>(都是平等。毫)</span>無我<span class='note-inline'>(相。雖以法施普度。而不自有其功。能)</span>得成<span class='note-inline'>(就)</span>於<span class='note-inline'>(無生法)</span>忍。<span class='note-inline'>(則)</span>此菩薩<span class='note-inline'>(。功德)</span>勝前菩薩<span class='note-inline'>(寶施)</span>所得功德。何以故。須菩提。以諸菩薩<span class='note-inline'>(。雖有法施。而心本無我。則積聚于虗空。永不消滅。以此)</span>不受福德。故<span class='note-inline'>(勝前菩薩也。)</span>須菩提<span class='note-inline'>(因)</span>白佛言<span class='note-inline'>(曰。)</span>世尊。云何菩薩不受福德。<span class='note-inline'>(佛告之曰。)</span>須菩提。<span class='note-inline'>(葢)</span>菩薩<span class='note-inline'>(法施)</span>。福德<span class='note-inline'>(祗為利益眾生。)</span>不應<span class='note-inline'>(為求福而生)</span>貪著<span class='note-inline'>(想。以)</span>是<span class='note-inline'>(之)</span>故<span class='note-inline'>(。所以)</span>說<span class='note-inline'>(菩薩)</span>不受福德<span class='note-inline'>(也)</span>。</p>
</div>
<div class='div-commentary'><p style="margin-left:1em">釋　大般若有安受忍．觀察忍。修此二忍。便得無生法忍。此處知字。是觀察忍。成字便是安受忍也。知一切法無我。得無生法忍。是諸佛心印。</p>
</div></div>
<div class='div-other'><a id='mulu31' />
<p class='h1'>○威儀寂靜分第二十九</p><p style="margin-left:1em">上言如來既不可以身相觀。又不可以斷滅說。不落斷又恐執常。故此言如來不斷不常也。佛四威儀應迹耳。不可以見如來。是人不解我所說義。即如來所說諸法如義之義。又即所說不應以身相見如來之義。知此二義。則知如來不以威儀應化為身。而以德性寂靜為身矣。</p>

<div class='div-orig'><p><span class='note-inline'>(然則無相本體。於何見之。佛又呼而告之曰。)</span>須菩提。<span class='note-inline'>(設)</span>若有人。言如來<span class='note-inline'>(法身。)</span>若<span class='note-inline'>(其呈現而)</span>來。若<span class='note-inline'>(其涅槃而)</span>去。<span class='note-inline'>(以及)</span>若坐若臥。<span class='note-inline'>(只在形迹動靜上求。)</span>是人不<span class='note-inline'>(能)</span>解<span class='note-inline'>(會)</span>我所說<span class='note-inline'>(無相之)</span>義。<span class='note-inline'>(其不解者。)</span>何以故<span class='note-inline'>(哉。所謂)</span>如來者。<span class='note-inline'>(充滿虗空。總是法身。隨眾生業緣淺深。各成所見。而如來本性不曾動移。)</span>無所從來<span class='note-inline'>(之處。)</span>亦無所<span class='note-inline'>(從)</span>去<span class='note-inline'>(之處。如如自在。靈應無方。是)</span>故名<span class='note-inline'>(為)</span>如來<span class='note-inline'>(也)</span>。</p>
</div>
<div class='div-commentary'><p style="margin-left:1em">釋　眾生心淨見佛。非是佛來。心垢不見。亦非佛去。諸佛本無去來。眾生妄見去來耳。</p>
</div></div>
<div class='div-other'><a id='mulu32' />
<p class='h1'>○一合理相分第三十</p><p style="margin-left:1em">微塵世界。十三分中<span class='corr'>已</span>明言之。至此專為應化報三分而釋。其非一非異也。葢言微塵則非一。世界則非異。微塵聚為世界。即異而不異。世界散為微塵。則一而不一。總喻佛說應化身。由大悲所現。非寔有應化身。為報身所分也。可見應化本無可析。報身本無所合。則猶微塵非世界所析。世界非微塵所合也。都非寔有。悉是假名。若認為寔。則是一合相矣。故如來說合相非真云云。</p>

<div class='div-orig'><p><span class='note-inline'>(然則佛身真相從可知矣。佛言曰)</span>。須菩提。<span class='note-inline'>(設)</span>若善男子．善女人以三千大千世界<span class='note-inline'>(。粉)</span>碎為微塵。於<span class='note-inline'>(汝)</span>意。云何是微塵眾<span class='note-inline'>(矣。)</span>寧為多不<span class='note-inline'>(乎。須菩提言曰。)</span>甚多。世尊。何以故。若是微塵<span class='note-inline'>(之)</span>眾。實有<span class='note-inline'>(其相)</span>者。<span class='note-inline'>(則是人身中。一切雜念不可消滅。言之何益。)</span>佛即不說是微塵<span class='note-inline'>(之)</span>眾。所以<span class='note-inline'>(說及)</span>者何。佛<span class='note-inline'>(所)</span>說微塵<span class='note-inline'>(之)</span>眾<span class='note-inline'>(。乃眾生業緣起滅)</span>。即非<span class='note-inline'>(寔有)</span>微塵眾。<span class='note-inline'>(人心清淨。微塵不染矣。)</span>是<span class='note-inline'>(假)</span>名<span class='note-inline'>(為)</span>微塵眾<span class='note-inline'>(耳。)</span>世尊。<span class='note-inline'>(又如)</span>如來所說三千大千世界。<span class='note-inline'>(亦是幻相所成。)</span>即非<span class='note-inline'>(寔有)</span>。世界<span class='note-inline'>(劫數盡時。世界亦壞矣。)</span>是<span class='note-inline'>(假)</span>名<span class='note-inline'>(為)</span>世界<span class='note-inline'>(耳。唯是真性不變不移。夫)</span>何以故。若<span class='note-inline'>(此)</span>世界實有者。即是<span class='note-inline'>(眾塵和合為一世界。成)</span>一合相<span class='note-inline'>(也。彼世界終壞。豈如真性。不分聖凡。渾合成一。歷劫自在乎。然真性渾淪。直如虗空。無相無名。)</span>如來說<span class='note-inline'>(是)</span>一合相<span class='note-inline'>(者。)</span>即非<span class='note-inline'>(真有)</span>一合相。<span class='note-inline'>(亦)</span>是<span class='note-inline'>(假)</span>名一合相<span class='note-inline'>(也佛曰。)</span>須菩提<span class='note-inline'>(。真性虗空。無空擬議。此)</span>一合相者。即是不可說<span class='note-inline'>(之虗空真性。)</span>但凡夫之人。<span class='note-inline'>(聽佛言語。不能證悟。淺則貪著色塵。深便貪著法相。遂)</span>貪著其事<span class='note-inline'>(。而不能解脫耳。然則一合之理相。可以言語求乎)</span>。</p>
</div>
<div class='div-commentary'><p style="margin-left:1em">釋　一切無佛無生無斷無常無去無來。總是理相一合也。理者。乃真空實理。相者。乃世界幻妄諸相也。一合者。理與相一而不二。合而不分。謂此真空寔理。融通和合世界諸相也。</p>
</div></div>
<div class='div-other'><a id='mulu33' />
<p class='h1'>○知見不生分第三十一</p><p style="margin-left:1em">真性本來空寂。故到證入菩提時<span class='corr'>候</span>。凡心中有知有見。盡滅不生矣。如是二字。是無知之知。無見之見。無信解之信解。緊頂三菩提心來。覺心本空。相歸烏有。是真住。真降伏真菩提也。方是第一波羅蜜。</p>

<div class='div-orig'><p><span class='note-inline'>(夫理相一合。固無相也。佛又言曰)</span>。須菩提。<span class='note-inline'>(設)</span>若<span class='note-inline'>(有)</span>人。言佛<span class='note-inline'>(所)</span>說<span class='note-inline'>(真寔有)</span>。我見人見眾生見<span class='note-inline'>(及)</span>壽者見。<span class='note-inline'>(種種情識如此。)</span>須菩提。<span class='note-inline'>(汝)</span>於意<span class='note-inline'>(中)</span>。云何是人<span class='note-inline'>(可能)</span>解我所說<span class='note-inline'>(語)</span>義不。<span class='note-inline'>(須菩提答曰。)</span>不也。世尊。是人不解如來所說義<span class='note-inline'>(者。又)</span>何以故<span class='note-inline'>(也。)</span>世尊<span class='note-inline'>(所)</span>說我見人見眾生見壽者見<span class='note-inline'>(。原是外現假像。不是性中真諦。)</span>即非<span class='note-inline'>(有)</span>我見人見眾生見壽者見。是<span class='note-inline'>(不過假)</span>名<span class='note-inline'>(。為)</span>我見人見眾生見壽者見<span class='note-inline'>(耳。佛言曰。)</span>須菩提。<span class='note-inline'>(大凡)</span>發阿耨多羅三藐三菩提心者。<span class='note-inline'>(不但四相盡空。)</span>於一切法<span class='note-inline'>(皆是無相。)</span>應如是<span class='note-inline'>(證)</span>。知如是<span class='note-inline'>(觀)</span>。見如是信<span class='note-inline'>(心)</span>解<span class='note-inline'>(會。絕)</span>不生<span class='note-inline'>(一毫)</span>法相。<span class='note-inline'>(方為得之耳。)</span>須菩提。<span class='note-inline'>(凡是)</span>所言法相者<span class='note-inline'>(。總是接引初學。令其漸進。若至了徹真性空寂法相。何著)</span>如來說即非<span class='note-inline'>(寔有)</span>法相。<span class='note-inline'>(乃)</span>是<span class='note-inline'>(假)</span>名法相<span class='note-inline'>(耳。葢不知不見不信解。則生斷滅相。不如是知如是見如是信解。則生滯著相。即非法相。埽除名相之盡也。是名法相。顯著寔相之盡也。非寔非虗。如此可悟般若真性矣)</span>。</p>
</div>
<div class='div-commentary'><p style="margin-left:1em">釋　法所現者曰相。心所取者曰見。</p>
</div></div>
<div class='div-other'><a id='mulu34' />
<p class='h1'>○應化非真分第三十二</p><p style="margin-left:1em">此言演說法義。總是應現化導之幻迹。了非真寔也。前云貪著其事。皆是妄生知見。凡夫我執未除耳。故破執離相。出一見字。因凡夫不能離有無。一異二邊見解。所以不達三身之理。如何得理事無礙。進佛知解。迷倒于相見執之堅固。佛逐一以金剛明智破之。如以無住破行施著相。以無得破菩提執相。以無土破莊嚴妄相。以非具足破報身影相。以非真破三身滯相。以非相破法身蔽相。以無我破執法身非有我相。以非一非異故執如來三身定相。重重逐破。俾情見俱空。逼歸如如不動。一言蔽之矣。</p>

<div class='div-orig'><p><span class='note-inline'>(佛言曰。)</span>須菩提。<span class='note-inline'>(設)</span>若有人。以<span class='note-inline'>(充)</span>滿無<span class='note-inline'>(盡)</span>量阿僧祗世界<span class='note-inline'>(之)</span>七寶。持用布施<span class='note-inline'>(。福非不多也。更)</span>若有善男子．善女人。發<span class='note-inline'>(廣大度人之)</span>菩薩心者。<span class='note-inline'>(信心奉)</span>持於此經<span class='note-inline'>(中。)</span>乃至四句偈等。<span class='note-inline'>(自<span class='corr'>己</span>)</span>受持讀誦。為人演說<span class='note-inline'>(乎。葢演說之時。我與眾生都是幻相假合。)</span>不<span class='note-inline'>(可)</span>取<span class='note-inline'>(著)</span>於<span class='note-inline'>(形)</span>相。<span class='note-inline'>(良以真)</span>如<span class='note-inline'>(之性。無不)</span>如<span class='note-inline'>(意應現。)</span>不<span class='note-inline'>(逐相移)</span>動<span class='note-inline'>(也。是)</span>何以故<span class='note-inline'>(乎。凡諸相中。)</span>一切有<span class='note-inline'>(所作)</span>為<span class='note-inline'>(之)</span>法。<span class='note-inline'>(都假非真。)</span>如夢<span class='note-inline'>(寐)</span>幻<span class='note-inline'>(妄。水)</span>泡<span class='note-inline'>(物)</span>影。如露<span class='note-inline'>(水。)</span>亦如電<span class='note-inline'>(光。倐忽頓空。須)</span>應作如是觀<span class='note-inline'>(也。知有相皆空。本性自湛。方得如如不動耳。)</span>佛說是經<span class='corr'>已</span><span class='note-inline'>(畢。)</span>長老須菩提。及諸比丘．比丘尼。優婆塞．優婆夷。一切世間天人阿修羅。聞佛所說<span class='note-inline'>(經旨。)</span>皆大<span class='note-inline'>(生)</span>歡喜。信<span class='note-inline'>(心)</span>受<span class='note-inline'>(教)</span>。奉<span class='note-inline'>(持經說。而)</span>行<span class='note-inline'>(其修證。如所教住。人<span class='corr'>己</span>應皆得度矣)</span>。</p>
<p><span class='note-inline'>(大要全經之旨。自空生問菩提心。當于何住妄心。於何降伏。佛告以四生九有。皆爾眾妄心。所當滅度。無我人等四相。乃為大家正教。以此行施無住。等于虗空。以此見相非相。心即如來。以此篤信。不著非法。以此自悟。不假言說取舍。曾知三世諸佛。依經流出。四果羅漢。於此印證。心能清淨。即是莊嚴。而妙法大身。無有剩義。心能無為。福德最勝。而信受解說。隨處尊重。因而夙障清淨。究竟無我之法空。過現未來三心之體湛渾通。法界色相。離言說空。無法可說。無說可得。惟悟平等性施。妙智福果。凡聖盡融。無生可度。如來非可相見。無相法尚不可執。豈涉頑空。故知法無斷滅。妙湛圓通。布施不貪。去來非有。三身一身。理事合一。妄見既融。應化不二。真空本性。如如不動<span class='corr'>已</span>耳。一切有相。當於何著耶。經中阿耨菩提般若四句偈。如來真藏。總水中鹽味。色裏膠青也)</span>。</p>
</div>
<div class='div-commentary'><p style="margin-left:1em">釋　究明經義曰演播。釋經義曰說。僧謂之比丘。尼姑謂之比丘尼。居士謂之優婆塞。道姑謂之優婆夷。</p>
</div></div>
<p class='juan'>金剛般若波羅蜜經淺解<span class='note-inline'>(畢)</span></p>
<div class='div-xu'><a id='mulu35' />
<p class='h1'>No. 490-A 䟦</p><p>世尊說法四十九年。經總三藏十二部五千卷。達磨西來。傳法二祖。以楞伽經四卷印心。五祖易以金剛經傳授。性相宗教分途。性宗輙直指單傳。雲門至於罵佛。藥山示人不得讀經。此固為大根器說法。而耳食之徒。遂真擬金剛經亦可高束。蘇長公謂近歲婦人孺子。抵掌嬉笑。爭談禪悅。嗚呼。是病未瘳而廢藥。河未渡而舍筏也。不終於痼疾迷津乎。姑無論應無所住一語。即可立證直超。而金剛因果錄中。有望空寫經。遇雨不濕者。有持偈言虎。䑛惡瘡頓愈者。有持經題七字。命盡立生兜率者。葢般若為諸佛母。深廣不可思議。當日靈山一會。得度弟子。雖出生死。而疑根未拔。本智不現。及至般若會上。如來以金剛智而決斷之。直使聖凡情盡。生滅見忘。而本有智光。豁然披露。以是義故。為正法眼藏。寶函所在。天人擁護。註解歷唐宋明。計八百餘家。獨天親列二十七疑。以顯教外之旨。憨山復有決疑一刻。叢林盛行。然初入者尚苦旁註汗漫。義深語奧。獨此直解。單行續於本經。一覽如指掌果因。竊念余以疎慵之質。推排人間世到今五十餘年。髫歲泥首一經。屢遭按劍。翻然易轍。猥列簪裾。弩力戎行。勉立寸功。以報聖天子知遇。寅卯役祁門。與潢池對壘。披堅身冐。矢石登山。涉江呼吸。生死默膺。庇覆履險而安。又以異夢驚疑。潛心白業。戊午量移皖上。瞻禮三祖道場。為丙申舊遊。地得不寒五嶽之盟。亦憶慰夙。因偶獲是編。如覯良師益友。勇猛持誦。兼捐貲以廣布流通。又竊思如來一片金剛妙心。與千二百五十諸大比丘徒眾。朝夕給孤獨園。著衣持鉢。多方淘汰。既盡妙密。鉗錘而就裡一兔毛頭。金剛藏光明尚費金篦磨刮。矧此直解數行。烏能竟涅盤妙諦。但為發心懽喜地。諸善男子。引手遞入。從茲直解。以歷窮諸解。從茲一經。以遍悉諸經。乃至大乘了義。無一句可說。無一法可得。遙知十方諸佛。將各伸金色臂。展兜羅綿手。皆以相好莊嚴。妙網光舒。香流燄發。摩諸善男子頂。引入三世諸佛甚深智慧海。彈指間轉大法輪。則茲刻亦未始非顧衣見珠。得魚忘筌之一助也。因合十而述於卷末云。</p>
<p style="margin-left:0em;text-indent:1em">旹康熙歲在辛酉嘉平月奉佛弟子趙嶽生視公甫謹䟦</p>
</div>
</div><!-- end of div[@id='body'] -->
</body></html>