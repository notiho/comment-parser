<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>起信論疏記會閱卷首</title>
  <link rel="stylesheet" type="text/css" href="../cbeta.css" />
</head>
<body>
<div id='body'>

<p class='juan'></p><a id='mulu1' />
<div class='div-other'><a id='mulu2' />
<p class='h1'>起信論疏記會閱總目</p>
<ul class="">
<li>首卷
<ul class="">
<li>凡例</li>

<li>緣起</li>

<li>科判</li>

<li>五祖傳</li>

<li>論主略錄</li>

<li>記主略錄</li>

<li>法相數</li>

<li>真妄生滅法相圖</li>
</ul></li>

<li>一卷
<ul class="">
<li>序二篇</li>

<li>疏題</li>

<li>記題</li>

<li>疏主</li>

<li>錄主</li>

<li>記主</li>

<li>疏序</li>

<li>懸談將解此論<span class="note-inline">(至)</span>五教相攝</li>

<li>音釋</li>
</ul></li>

<li>二卷
<ul class="">
<li>懸談二約法生<span class="note-inline">(至)</span>宗趣終</li>

<li>論題</li>

<li>論主</li>

<li>譯主</li>

<li>論文初皈命<span class="note-inline">(至)</span>頌終</li>

<li>音釋</li>
</ul></li>

<li>三卷
<ul class="">
<li>論曰<span class="note-inline">(至)</span>二門不相離</li>

<li>音釋</li>
</ul></li>

<li>四卷
<ul class="">
<li>心真如者<span class="note-inline">(至)</span>生一切法</li>

<li>音釋</li>
</ul></li>

<li>五卷
<ul class="">
<li>云何為二一者覺<span class="note-inline">(至)</span>緣熏習鏡</li>

<li>音釋</li>
</ul></li>

<li>六卷
<ul class="">
<li>所言不覺者<span class="note-inline">(至)</span>智礙</li>

<li>音釋</li>
</ul></li>

<li>七卷
<ul class="">
<li>分別生滅相<span class="note-inline">(至)</span>如來之藏</li>

<li>音釋</li>
</ul></li>

<li>八卷
<ul class="">
<li>真如用者<span class="note-inline">(至)</span>墮二乘地</li>

<li>音釋</li>
</ul></li>

<li>九卷
<ul class="">
<li>信成就發心者<span class="note-inline">(至)</span>雙現前故</li>

<li>音釋</li>
</ul></li>

<li>十卷
<ul class="">
<li>若修止者<span class="note-inline">(至)</span>論頌終</li>

<li>音釋</li>
</ul></li>
</ul></div>
<div class='div-other'><a id='mulu3' />
<p class='h1'>No. 767-1 起信論疏記會閱凡例</p>
<ul class="">
<li><span class="corr"/>論與疏記。總會成十卷。依次行列。餘外科傳等著。另編為首卷別行。以俟參考。</li>

<li><span class="corr"/>首卷中。緣起。乃敘會本之因由。故居初。科判。是析大部之條貫。故在次。五祖。一家所宗。先命輯略。當第三。論主記主二錄。後重補載。當第四。法相。提舉論中之大綱。當第五。圖章。排出論內之旨趣。殿於後矣。至餘迂泛不切者。悉芟不錄。</li>

<li><span class="corr"/>舊有科文一卷。論科之後。附贅疏科。殊覺障眼。今別本科中。單編論科。疏科仍存記中。此則不唯省煩瑣。且與圭山註本。極為相應。</li>

<li><span class="corr"/>戴序自序。並敘論疏記會之大意。宜冠部帙之前。故置於一卷初也。</li>

<li><span class="corr"/>舊時開本。分疏為四卷。記為二十卷。今會本。疏記通共合為十卷。卷帙多寡頗殊。文字語言不二。如併二十四瓶水。瀉置十瓶。其間點滴。豈有異耶。具眼者鑒之。</li>

<li><span class="corr"/>初卷至二卷將末隨文解前。頂格書者疏文。低一格標記字者記文。</li>

<li><span class="corr"/>二卷隨文解後至十卷終。頂格書者論文。低一格標疏字者疏文。標記字者記文。</li>

<li><span class="corr"/>論中分文章段。原依賢首大師科判。並無異立。論前序疏段落。例此可知。</li>

<li><span class="corr"/>科門層疊。源委難明。交光大師科楞嚴經。創以干支。今稟承之以標其科。則曾玄生起有序。而前後脉絡。亦貫通也。</li>

<li><span class="corr"/>論疏文義。次第生起。科章判釋亦爾。譬如樹木。初以一本。或分二支三四五支。從大支出中支。從中支出小支。亦分二三四數。此則仍依雲栖本中。詳註不簡。俾首尾互相照應。披繹者。不致混濫。</li>

<li><span class="corr"/>科下註文。及論下疏文。俱依圭山本錄。揀異雲棲本中。疏前插入科下之註文也。</li>

<li><span class="corr"/>科後標疏記者。是釋科文。論後標疏記者。方釋論文。慮或相濫。今先表出。</li>

<li><span class="corr"/>圭山錄本。逐句註疏。所以疏上不牒論文。雲棲刻本。隨科分章。章內疏長。疏上理應標牒論文。今亦倣雲棲本式編之。然撮略詞句。亦不盡與之同。</li>

<li><span class="corr"/>舊本中疏。亦有不對論文而錄者。今依原本正之。如釋四相內覺於念住覺心初起等註。</li>

<li><span class="corr"/>舊疏本中有釋疑者。嘗敘疑難文。直置於釋疑科前。此則太遠。覧者難悉。若在科下註之。似乎先外難。後論釋。文雖穩便。又恐混作解科之文。今俱移入本文疏下。其例先牒論文。次敘疑難。後用釋通。則文義顯了易解。如同相中及五識後釋疑等疏文者。是也。</li>

<li><span class="corr"/>疏中文長難明者。記先科判。然後細釋。今本亦準記科。分疏會記。凡習學者。須先閱疏。次單看記。後將疏記總研一遍。如是三復。則論旨自明。而疏記意趣。亦無不洞然也。</li>

<li><span class="corr"/>疏文短。記文長。義可分者。則離疏就記。合記從疏。設疏記俱長。義有不可分者。亦不敢妄為割裂。以傷疏文血脉。</li>

<li><span class="corr"/>論文有未科者。記重科之。有未疏者。記重解之。今皆會編記內。不另外列段。然亦各有揀別。解論者則標論云。解疏者則標疏云。如無論疏二字。必牒論之全文。疏之全句。究者自宜著眼。</li>

<li><span class="corr"/>記內嘗於解疏外。別又發揮。上根利智。固圓通無礙。在下愚。遂謂二三其說。今會編中。太違者。略刪去一二句<span class="note-inline">(如始覺中。疏曰。七識不流轉。記曰。經云。五識不流轉。今云七識。疏筆悞爾。此據唐譯斥也。殊不知疏依宋譯。何可斥耶。類此者從刪)</span>。稍順者。仍存不動<span class="note-inline">(如真如門會執。與會相入實等諸記釋文)</span>。俾披繹者。正遵疏義。兼取記意可為助顯。葢譯楞伽起信等經論藏和尚親在場中證義。出疏豈有差舛。以致疑誤後學者耶。</li>

<li><span class="corr"/>藏和尚疏三卷記一卷以傳強學。圭山為論疏各本。恐中下之流。不能備閱。遂將疏文隨科註於論文之下。刪繁取要。錄成二卷。故清涼華嚴疏鈔中所引起信疏記諸文。並不見者。皆屬和尚自述疏記。非今圭山略錄之本。長水修定之記也。讀一不讀一。毋生疑議。</li>

<li><span class="corr"/>論有標徵釋結段落。疏有通章逐句釋異。記有解論解疏之殊。若不[囗-┐]<span class="note-inline">(音鈎勾也)</span>斷。初進茫然。今論疏記中。或大段[囗-┐]。或逐句[囗-┐]。一展讀間。便知節目。不使眸子有留難焉。</li>

<li><span class="corr"/>舊刻原不圈<span class="note-inline">(○也)</span>句讀<span class="note-inline">(音橛豎也)</span>。｜科章。今亦為益初機略加圈｜以便觀覧。</li>

<li><span class="corr"/>疏記向無音釋。今於每卷尾。詳加釋音。無煩查考。</li>

<li><span class="corr"/>流通疏記本中。字多差脫。此皆傳寫誤耳。今依古本增定。或約義改正。設論疏有文。關係教觀。而為法中緊要者。並於記內。廣加潤釋。但將新舊開會二本。對校一番。得失自知。倘若錯謬。希垂慈示。</li>
</ul></div>
<div class='div-xu'><a id='mulu4' />
<p class='h1'>No. 767-2 起信論疏記會閱緣起</p><p>葢聞大小乘論。有本有末。有性有相。唯起信一論。原始要終。該空徹有。而為本末之樞機。性相之綱紐也。馬鳴大士造五論。獨行此者。與凡聖為依。眾法之總。開示一乘理實緣起法界之旨。莫於斯矣。此論有兩譯。前梁武帝。遣聘天竺取經。時摩竭提國王。移送西印優禪尼國沙門拘蘭難陀。譯名真諦。三藏法師。苦辭不允。就泛舟來朝。與瞿曇。兼多侍從。并貢蘇合佛像。及至未旬。遇侯景侵擾。三藏欲返舶。偶值京邑英賢。慧顯。智韶。曇振。慧旻。與黃鉞大將軍太保蕭勃敬請。屬大梁承聖三年九月十日。於衡州始興郡建興寺。翻譯斯論一卷。并譯論旨玄文二十卷。大品玄文四卷。十二因緣經兩卷。九識義章兩卷。傳語人。月支國首那等。執筆人。智愷等。首尾二年方訖。次。唐武后長安年間。于闐國沙門實叉難陀。此云喜學。於東都佛授記寺。重譯斯論。翻成兩卷。波崙玄軌筆授。復禮綴文。弘景法寶法藏等證義。賢首國師。於二譯中。因唐譯是同在譯場。恐涉情黨。特解梁本。疏成三卷。別記一卷。石璧法師。因其記略。仍貫義意。別為廣錄。傳習者厭其支離。長水大師。重考經論。再加損益。葢取中庸。則無有繁簡之失也。康熈乙巳年。予在蓮居。聽靈滄法伯講。細研論文。并疏記意旨。洵知三祖賢首國師立宗判教。發揮三乘頓漸之極致。皆憑於此論矣。戊午秋。順天府府丞戴復齋先生。勸予出論解。<span class='corr'>己</span>未夏開講疏時。先生印施論文百餘卷。兼以私註疏本示曰。某之入道。實以此論疏。為發覺初因也。靜閱之。始信先生好處林泉者。志在於佛法耳。後予不兩月。摘成要解兩卷。先生目之。即命人謄錄。藏於篋中。十月間。先生因舊疏四卷。記二十卷。咸各自為帙。亦未句讀。學者難於披對。重命予為疏記會本。務須章段句讀。並順條理。科註疏文。各安其所。予惟賢家宗承。十大疏中。獨賴此部存耳。今加分會。極暢本懷。遂於臘月八日編起。至二十初卷稿脫。就往正之。先生不勝慶讚。命餘九卷。照此定例。庚申新正十一。又送二卷稿。閱之亦加印可。二月十二會三卷。三月初三會四卷。二十五會五卷。四月十六會六卷。二十六會七卷。五月初十會八卷。十九會九卷。六月初三會十卷。十一定科文一卷。七月初一述諸祖略記一卷。至中元佛歡喜日。圖法相。會編功就。越辛酉正月十三後。不期先生身染微恙。至二月二十七。題自私註疏面云。余留心此事。惜未竟志。解通而未實行。幸法師以此曉人。須行到也。題畢。囑長公仁長曰。此疏持付與法師。會本宜刻之流通。毋以清貧為苦。有負我之久願耶。二十八早。書辭世偈曰。本學天台禪。<span class='corr'>已</span>到二三位。又參教外禪。<span class='corr'>已</span>近虗空碎。士宦苦紏纏。不得竟斯志。今日撒手歸。踪跡又何在。二十九子時分。語親屬曰。今生不能出家。不得定力。願來世為僧。速成覺果。汝等可將道袍禪衣拄杖念珠。置之左右。昨午天目有僧來。此刻須請在佛閣。朗稱佛號以助正念。一切世事。皆如幻夢。會必有別。切莫悲啼。囑竟。眾念佛約千聲餘。便問時候。與眾辭謝。安庠而逝。次年壬戌五月朔旦。長公鳩集名手。在後園七佛閣中。付剞劂。迨乙丑八月。移在慈雲觀堂。至丁卯七月。合刻功告成。然則會刊此典也。亦為一大事因緣矣。憶昔<span class='corr'>已</span>未秋。九月十四夜。夢一包巾幘者。狀如武侯。稱天帝師。登座說法。人天擁衛。香華繚繞。忽遣瓔珞冠人。勸一神曰。此乃天帝師起信疏記。爾是福德天。宜頂戴奉行。彼神隨即授予書曰。座主使我囑付汝耳。予拜受之。又見書面八金字云。上帝臨汝。無貳爾心。以昔夢之徵今。包巾幘者。賢首祖師也。瓔珞冠者。長水大師也。福德天者。復齋先生也。疏記。會本也。無貳。警語也。此一善舉。簡在天帝心矣。敢謂之微緣小事得乎。弗有多生之善願。曷能預感夢兆若此。非受靈山之道記。曷能去住惺悟若此。先生之問法於梅塢老人。不異歐陽文忠公也。得省於天目和尚。不異襄州王常侍也。息妄轉業。不異溫尚書也。習止修觀。不異陳參軍也。屏翰佛門。不異裴刺史也。刊行教典。不異房相國也。請註楞伽。不異鄭祕書也。節略禪波。不異梁學士也。遺命置壞色衣於柩中。不異王文正公旦也。至於舉家信向佛法。不異龐居士父子也。今而後。信論疏之得弘傳矣。了修證之有門路矣。何患乎馬鳴賢首之教網致破裂耶。予實慶喜一大功德之終成。因記其顛末於卷帙之首。</p>
<p>康熈丁卯年七月十五佛歡喜日灌頂行者續法謹識</p>
</div>
<div class='div-other'><a id='mulu5' />
<p class='h1'>No. 767-3 大乘起信論疏科文</p><p class="byline">唐　西京太原沙門法藏　定</p><p class="byline">唐　終南草堂沙門宗密　錄</p><p class="byline">宋　秀州長水沙門子璿　修</p><p class="byline">清　錢塘慈雲沙門續法　編</p><p class="byline">清　順天府府丞戴京曾　閱</p>
<ul class="">
<li>▲將解論文大分為<span class="note-inline">(二)</span>
<ul class="">
<li>初總敘宗旨<span class="note-inline">(二)</span>
<ul class="">
<li>初敘論大意<span class="note-inline">(四)</span>
<ul class="">
<li>初敘一心法<span class="note-inline">(夫真)</span></li>

<li>二顯真如門<span class="note-inline">(非生)</span></li>

<li>三明生滅門<span class="note-inline">(但以)</span></li>

<li>四二門不二<span class="note-inline">(三)</span>
<ul class="">
<li>初法<span class="note-inline">(二)</span>
<ul class="">
<li>先正明不二<span class="note-inline">(雖復)</span></li>

<li>二釋成無礙<span class="note-inline">(故使)</span></li>
</ul></li>

<li>二喻<span class="note-inline">(其猶)</span></li>

<li>三結<span class="note-inline">(是以)</span></li>
</ul></li>
</ul></li>

<li>二明造因由<span class="note-inline">(二)</span>
<ul class="">
<li>初反顯<span class="note-inline">(但以)</span></li>

<li>二正明<span class="note-inline">(二)</span>
<ul class="">
<li>初序謬述迷<span class="note-inline">(二)</span>
<ul class="">
<li>初總敘<span class="note-inline">(大師)</span></li>

<li>二別顯<span class="note-inline">(二)</span>
<ul class="">
<li>初迷理<span class="note-inline">(遂使)</span></li>

<li>二迷教<span class="note-inline">(加以)</span></li>
</ul></li>
</ul></li>

<li>二興悲造論<span class="note-inline">(三)</span>
<ul class="">
<li>初悲歎人法<span class="note-inline">(爰有)</span></li>

<li>二述造論意<span class="note-inline">(將欲)</span></li>

<li>三正造諸論<span class="note-inline">(二)</span>
<ul class="">
<li>初廣論<span class="note-inline">(造論)</span></li>

<li>二略論<span class="note-inline">(三)</span>
<ul class="">
<li>初出所以<span class="note-inline">(既文)</span></li>

<li>二正造論<span class="note-inline">(悲末)</span></li>

<li>三彰功益<span class="note-inline">(可謂)</span>上初總敘宗旨竟</li>
</ul></li>
</ul></li>
</ul></li>
</ul></li>
</ul></li>
</ul></li>

<li>二開章釋文○</li>
</ul></li>
</ul>
<ul class="">
<li>○二開章釋文<span class="note-inline">(二)</span>
<ul class="">
<li>初懸敘義門<span class="note-inline">(二)</span>
<ul class="">
<li>先略標<span class="note-inline">(將欲)</span></li>

<li>次詳釋<span class="note-inline">(六)</span>
<ul class="">
<li>初起因<span class="note-inline">(二)</span>
<ul class="">
<li>初總標<span class="note-inline">(初辨)</span></li>

<li>次別釋<span class="note-inline">(十)</span>
<ul class="">
<li>初智辨<span class="note-inline">(一依)</span></li>

<li>二法化<span class="note-inline">(二示)</span></li>

<li>三巧示<span class="note-inline">(三云)</span></li>

<li>四顯明<span class="note-inline">(四以)</span></li>

<li>五依本<span class="note-inline">(五依)</span></li>

<li>六藉力<span class="note-inline">(六藉)</span></li>

<li>七為義<span class="note-inline">(七為)</span></li>

<li>八因緣<span class="note-inline">(八以)</span></li>

<li>九由起<span class="note-inline">(九由)</span></li>

<li>十機益<span class="note-inline">(十機)</span></li>
</ul></li>
</ul></li>

<li>二藏攝<span class="note-inline">(二)</span>
<ul class="">
<li>初標門<span class="note-inline">(二約)</span></li>

<li>二釋義<span class="note-inline">(三藏)</span></li>
</ul></li>

<li>三教義<span class="note-inline">(二)</span>
<ul class="">
<li>初總標<span class="note-inline">(三顯)</span></li>

<li>二別列<span class="note-inline">(二)</span>
<ul class="">
<li>初教<span class="note-inline">(二)</span>
<ul class="">
<li>初開章<span class="note-inline">(一約)</span></li>

<li>次釋義<span class="note-inline">(二)</span>
<ul class="">
<li>初總敘諸教<span class="note-inline">(五)</span>
<ul class="">
<li>初小教<span class="note-inline">(一小)</span></li>

<li>二始教<span class="note-inline">(二大)</span></li>

<li>三終教<span class="note-inline">(三終)</span></li>

<li>四頓教<span class="note-inline">(四頓)</span></li>

<li>五圓教<span class="note-inline">(五圓)</span></li>
</ul></li>

<li>二與論相攝<span class="note-inline">(二)</span>
<ul class="">
<li>初定分齊<span class="note-inline">(若於)</span></li>

<li>二明相攝<span class="note-inline">(若將)</span></li>
</ul></li>
</ul></li>
</ul></li>

<li>二法<span class="note-inline">(二)</span><span class="note-inline">(第二卷)</span>
<ul class="">
<li>先開章<span class="note-inline">(二約)</span></li>

<li>次釋義<span class="note-inline">(二)</span>
<ul class="">
<li>初正明<span class="note-inline">(五)</span>
<ul class="">
<li>初一心<span class="note-inline">(五重)</span></li>

<li>次二門<span class="note-inline">(二依)</span></li>

<li>三二覺<span class="note-inline">(三依)</span></li>

<li>四三細<span class="note-inline">(四依)</span></li>

<li>五六麤<span class="note-inline">(五依)</span></li>
</ul></li>

<li>二別示<span class="note-inline">(若取)</span></li>
</ul></li>
</ul></li>
</ul></li>
</ul></li>

<li>四被機<span class="note-inline">(二)</span>
<ul class="">
<li>初標門<span class="note-inline">(四明)</span></li>

<li>次釋義<span class="note-inline">(三)</span>
<ul class="">
<li>初總明所被<span class="note-inline">(一切)</span></li>

<li>二重辨兼正<span class="note-inline">(二)</span>
<ul class="">
<li>初約三聚辨<span class="note-inline">(然一)</span></li>

<li>二據五性說<span class="note-inline">(準此)</span></li>
</ul></li>

<li>三別指下文<span class="note-inline">(又因)</span></li>
</ul></li>
</ul></li>

<li>五詮體<span class="note-inline">(二)</span>
<ul class="">
<li>初總標<span class="note-inline">(五論)</span></li>

<li>二別釋<span class="note-inline">(四)</span>
<ul class="">
<li>一隨相<span class="note-inline">(一隨)</span></li>

<li>二唯識<span class="note-inline">(二唯)</span></li>

<li>三歸性<span class="note-inline">(三歸)</span></li>

<li>四無礙<span class="note-inline">(四無)</span></li>
</ul></li>
</ul></li>

<li>六宗趣<span class="note-inline">(二)</span>
<ul class="">
<li>初標章<span class="note-inline">(六示)</span></li>

<li>二列釋<span class="note-inline">(二)</span>
<ul class="">
<li>初諸宗<span class="note-inline">(三)</span>
<ul class="">
<li>初正辨明<span class="note-inline">(二)</span>
<ul class="">
<li>先總<span class="note-inline">(初總)</span></li>

<li>次別<span class="note-inline">(五)</span>
<ul class="">
<li>初小乘宗<span class="note-inline">(一隨)</span></li>

<li>二破相宗<span class="note-inline">(二真)</span></li>

<li>三立相宗<span class="note-inline">(三唯)</span></li>

<li>四法性宗<span class="note-inline">(四如)</span></li>

<li>五法界示<span class="note-inline">(五圓)</span></li>
</ul></li>
</ul></li>

<li>二指此論<span class="note-inline">(今此)</span></li>

<li>三會五教<span class="note-inline">(然此)</span></li>
</ul></li>

<li>二此論<span class="note-inline">(二)</span>
<ul class="">
<li>先總<span class="note-inline">(後唯)</span></li>

<li>次別<span class="note-inline">(二)</span>
<ul class="">
<li>初列釋<span class="note-inline">(別者)</span></li>

<li>二結示<span class="note-inline">(此五)</span></li>
</ul></li>
</ul></li>
</ul></li>
</ul></li>
</ul></li>
</ul></li>

<li>二隨文註解○</li>
</ul></li>
</ul><p>上初懸敘義門竟。</p>

<ul class="">
<li>○二隨文註解<span class="note-inline">(二)</span>
<ul class="">
<li>初解名題<span class="note-inline">(三)</span>
<ul class="">
<li>初論題目<span class="note-inline">(大乘)</span></li>

<li>二造論主<span class="note-inline">(馬鳴)</span></li>

<li>三譯論人<span class="note-inline">(真諦)</span></li>
</ul></li>

<li>二釋文義<span class="note-inline">(三)</span>
<ul class="">
<li>初歸敬述意<span class="note-inline">(二)</span>
<ul class="">
<li>初歸依三寶<span class="note-inline">(二)</span>
<ul class="">
<li>初能歸分齊<span class="note-inline">(歸命)</span></li>

<li>二所歸三寶<span class="note-inline">(三)</span>
<ul class="">
<li>初佛<span class="note-inline">(最勝)</span></li>

<li>二法<span class="note-inline">(及彼)</span></li>

<li>三僧<span class="note-inline">(如實)</span></li>
</ul></li>
</ul></li>

<li>二述造論意<span class="note-inline">(為欲)</span></li>
</ul></li>

<li>二正述論文<span class="note-inline">(二)</span><span class="note-inline">(第三卷)</span>
<ul class="">
<li>初標益起說<span class="note-inline">(論曰)</span></li>

<li>二正陳所說<span class="note-inline">(二)</span>
<ul class="">
<li>初標列<span class="note-inline">(說有)</span></li>

<li>二牒釋<span class="note-inline">(五)</span>
<ul class="">
<li>初因緣分<span class="note-inline">(二)</span>
<ul class="">
<li>初正釋<span class="note-inline">(三)</span>
<ul class="">
<li>初標牒<span class="note-inline">(初說)</span></li>

<li>二假問<span class="note-inline">(問曰)</span></li>

<li>三舉答<span class="note-inline">(四)</span>
<ul class="">
<li>一舉數<span class="note-inline">(答曰)</span></li>

<li>二徵起<span class="note-inline">(云何)</span></li>

<li>三詳釋<span class="note-inline">(一者)</span></li>

<li>四總結<span class="note-inline">(有如)</span></li>
</ul></li>
</ul></li>

<li>二通難<span class="note-inline">(二)</span>
<ul class="">
<li>初難<span class="note-inline">(問曰)</span></li>

<li>二通<span class="note-inline">(二)</span>
<ul class="">
<li>初縱問略標<span class="note-inline">(答曰)</span></li>

<li>二以義具釋<span class="note-inline">(二)</span>
<ul class="">
<li>初明餘機不假此論<span class="note-inline">(三)</span>
<ul class="">
<li>初勝機遇佛悟<span class="note-inline">(所謂)</span></li>

<li>二自力聞經悟<span class="note-inline">(若如)</span></li>

<li>三劣機因尋廣論悟<span class="note-inline">(或有)</span>因緣分科竟</li>
</ul></li>

<li>二明當機須造此論<span class="note-inline">(二)</span>
<ul class="">
<li>初機<span class="note-inline">(自有)</span></li>

<li>二結<span class="note-inline">(如是)</span></li>
</ul></li>
</ul></li>
</ul></li>
</ul></li>
</ul></li>

<li>二立義分○</li>

<li>三解釋分○</li>

<li>四修行信心分○</li>

<li>五勸修利益分○</li>
</ul></li>
</ul></li>
</ul></li>

<li>三總結迴向○</li>
</ul></li>
</ul></li>
</ul>
<ul class="">
<li>○二立義分<span class="note-inline">(二)</span>
<ul class="">
<li>初結前生後<span class="note-inline">(<span class="corr">已</span>說)</span></li>

<li>二正立義宗<span class="note-inline">(三)</span>
<ul class="">
<li>一標總開別<span class="note-inline">(摩訶)</span></li>

<li>二寄問列名<span class="note-inline">(云何)</span></li>

<li>三依名辨相<span class="note-inline">(二)</span>
<ul class="">
<li>初法<span class="note-inline">(二)</span>
<ul class="">
<li>初舉法總立<span class="note-inline">(所言)</span></li>

<li>二開門別立<span class="note-inline">(二)</span>
<ul class="">
<li>初責總立難<span class="note-inline">(何以)</span></li>

<li>二開別釋成<span class="note-inline">(是以)</span></li>
</ul></li>
</ul></li>

<li>二義<span class="note-inline">(二)</span>
<ul class="">
<li>初大<span class="note-inline">(所言)</span></li>

<li>二乘<span class="note-inline">(一切)</span></li>
</ul></li>
</ul></li>
</ul></li>
</ul></li>
</ul><p>立義分科竟。</p>

<ul class="">
<li>○三解釋分<span class="note-inline">(二)</span>
<ul class="">
<li>初結前生後<span class="note-inline">(<span class="corr">已</span>說)</span></li>

<li>二分門解釋<span class="note-inline">(二)</span>
<ul class="">
<li>初標數徵列<span class="note-inline">(解釋)</span></li>

<li>二牒名辨相<span class="note-inline">(三)</span>
<ul class="">
<li>初顯示正義<span class="note-inline">(二)</span>
<ul class="">
<li>初總<span class="note-inline">(二)</span>
<ul class="">
<li>一依法開門<span class="note-inline">(顯示)</span></li>

<li>二二門該攝<span class="note-inline">(二)</span>
<ul class="">
<li>先立<span class="note-inline">(是二)</span></li>

<li>次釋<span class="note-inline">(此義)</span></li>
</ul></li>
</ul></li>

<li>二別○</li>
</ul></li>

<li>二對治邪執○</li>

<li>三分別發趣道相○</li>
</ul></li>
</ul></li>
</ul></li>
</ul>
<ul class="">
<li>○二別<span class="note-inline">(二)</span><span class="note-inline">(第四卷)</span>
<ul class="">
<li>初別辨二門顯動靜不一<span class="note-inline">(二)</span>
<ul class="">
<li>初真如門<span class="note-inline">(二)</span>
<ul class="">
<li>初顯體離言以明觀智境<span class="note-inline">(二)</span>
<ul class="">
<li>初正舉法體<span class="note-inline">(二)</span>
<ul class="">
<li>一正顯如體<span class="note-inline">(三)</span>
<ul class="">
<li>一就實略標<span class="note-inline">(心真)</span></li>

<li>二會妄顯真<span class="note-inline">(一切)</span></li>

<li>三結真離妄<span class="note-inline">(是故)</span></li>
</ul></li>

<li>二會執釋名<span class="note-inline">(二)</span>
<ul class="">
<li>先釋<span class="note-inline">(三)</span>
<ul class="">
<li>一正會謂執<span class="note-inline">(以一)</span></li>

<li>二結名釋疑<span class="note-inline">(謂言)</span></li>

<li>三約相釋遣<span class="note-inline">(此真)</span></li>
</ul></li>

<li>次結<span class="note-inline">(當知)</span></li>
</ul></li>
</ul></li>

<li>二問答斷疑<span class="note-inline">(二)</span>
<ul class="">
<li>一疑真絕修問<span class="note-inline">(問曰)</span></li>

<li>二舉真勸修答<span class="note-inline">(答曰)</span></li>
</ul></li>
</ul></li>

<li>二依言辨德以明生信境<span class="note-inline">(三)</span>
<ul class="">
<li>一舉總標<span class="note-inline">(復次)</span></li>

<li>二開章略辨<span class="note-inline">(云何)</span></li>

<li>三依章廣釋<span class="note-inline">(二)</span>
<ul class="">
<li>初空<span class="note-inline">(三)</span>
<ul class="">
<li>初略明<span class="note-inline">(所言)</span></li>

<li>二廣釋<span class="note-inline">(當知)</span></li>

<li>三總結<span class="note-inline">(乃至)</span></li>
</ul></li>

<li>二不空<span class="note-inline">(二)</span>
<ul class="">
<li>初正釋<span class="note-inline">(所言)</span></li>

<li>次釋疑<span class="note-inline">(亦無)</span></li>
</ul></li>
</ul></li>
</ul></li>
</ul></li>

<li>二生滅門<span class="note-inline">(二)</span>
<ul class="">
<li>初釋生滅心法<span class="note-inline">(二)</span>
<ul class="">
<li>初染淨生滅<span class="note-inline">(二)</span>
<ul class="">
<li>先就體總標<span class="note-inline">(三)</span>
<ul class="">
<li>一標體<span class="note-inline">(心生)</span></li>

<li>二辨相<span class="note-inline">(所謂)</span></li>

<li>三立名<span class="note-inline">(名為)</span></li>
</ul></li>

<li>二依義別解<span class="note-inline">(三)</span>
<ul class="">
<li>初釋上生滅心<span class="note-inline">(三)</span>
<ul class="">
<li>初開數辨德<span class="note-inline">(此識)</span></li>

<li>二寄問列名<span class="note-inline">(云何)</span><span class="note-inline">(第五卷)</span></li>

<li>三依名辨釋<span class="note-inline">(三)</span>
<ul class="">
<li>初覺義<span class="note-inline">(二)</span>
<ul class="">
<li>初略辨本始二覺<span class="note-inline">(二)</span>
<ul class="">
<li>初本覺<span class="note-inline">(二)</span>
<ul class="">
<li>一顯本覺體<span class="note-inline">(所言)</span></li>

<li>二釋本覺名<span class="note-inline">(何以)</span></li>
</ul></li>

<li>二始覺<span class="note-inline">(始覺)</span></li>
</ul></li>

<li>二廣明本始二覺<span class="note-inline">(二)</span>
<ul class="">
<li>初始覺<span class="note-inline">(三)</span>
<ul class="">
<li>初總標因果二覺<span class="note-inline">(又以)</span></li>

<li>二廣寄四相釋成<span class="note-inline">(二)</span>
<ul class="">
<li>初正寄四相顯其四位<span class="note-inline">(二)</span>
<ul class="">
<li>先總徵<span class="note-inline">(此義)</span></li>

<li>次別釋<span class="note-inline">(四)</span>
<ul class="">
<li>初滅<span class="note-inline">(如凡)</span></li>

<li>二異<span class="note-inline">(如二)</span></li>

<li>三住<span class="note-inline">(如法)</span></li>

<li>四生<span class="note-inline">(如智)</span></li>
</ul></li>
</ul></li>

<li>二引經釋成心源無念<span class="note-inline">(四)</span>
<ul class="">
<li>初引經以證<span class="note-inline">(是故)</span></li>

<li>二重釋前文<span class="note-inline">(又心)</span></li>

<li>三舉不覺失<span class="note-inline">(是故)</span></li>

<li>四顯覺者得<span class="note-inline">(若得)</span></li>
</ul></li>
</ul></li>

<li>三結明始不異本<span class="note-inline">(而實)</span></li>
</ul></li>

<li>二本覺<span class="note-inline">(二)</span>
<ul class="">
<li>初隨染本覺<span class="note-inline">(三)</span>
<ul class="">
<li>初總標<span class="note-inline">(復次)</span></li>

<li>二徵列<span class="note-inline">(云何)</span></li>

<li>三辨相<span class="note-inline">(二)</span>
<ul class="">
<li>初智淨相<span class="note-inline">(二)</span>
<ul class="">
<li>初直明淨相<span class="note-inline">(二)</span>
<ul class="">
<li>初因<span class="note-inline">(智淨)</span></li>

<li>二果<span class="note-inline">(破和)</span></li>
</ul></li>

<li>二問答釋成<span class="note-inline">(二)</span>
<ul class="">
<li>初執真同妄問<span class="note-inline">(此義)</span></li>

<li>二簡妄異真答<span class="note-inline">(三)</span>
<ul class="">
<li>初法<span class="note-inline">(以一)</span></li>

<li>二喻<span class="note-inline">(如大)</span></li>

<li>三合<span class="note-inline">(如是)</span></li>
</ul></li>
</ul></li>
</ul></li>

<li>二不思議業相<span class="note-inline">(二)</span>
<ul class="">
<li>初依體總標<span class="note-inline">(不思)</span></li>

<li>二約用別辨<span class="note-inline">(所謂)</span></li>
</ul></li>
</ul></li>
</ul></li>

<li>二性淨本覺<span class="note-inline">(二)</span>
<ul class="">
<li>初總標<span class="note-inline">(復次)</span></li>

<li>二別釋<span class="note-inline">(四)</span>
<ul class="">
<li>一如實空鏡<span class="note-inline">(云何)</span></li>

<li>二因熏習鏡<span class="note-inline">(二者)</span></li>

<li>三法出離鏡<span class="note-inline">(三者)</span></li>

<li>四緣熏習鏡<span class="note-inline">(四者)</span></li>
</ul></li>
</ul></li>
</ul></li>
</ul></li>
</ul></li>

<li>二不覺義○</li>

<li>三雙辨同異○</li>
</ul></li>
</ul></li>

<li>二釋上生滅因緣○</li>

<li>三釋上生滅之相○</li>
</ul></li>
</ul></li>

<li>二染淨相資○</li>
</ul></li>

<li>二辨所示之義○</li>
</ul></li>
</ul></li>

<li>二會相入實顯動靜不異○</li>
</ul></li>
</ul>
<ul class="">
<li>○二不覺義<span class="note-inline">(三)</span><span class="note-inline">(第六卷)</span>
<ul class="">
<li>初根本不覺<span class="note-inline">(二)</span>
<ul class="">
<li>一依覺成迷<span class="note-inline">(三)</span>
<ul class="">
<li>初法<span class="note-inline">(所言)</span></li>

<li>二喻<span class="note-inline">(猶如)</span></li>

<li>三合<span class="note-inline">(眾生)</span></li>
</ul></li>

<li>二依迷顯覺<span class="note-inline">(以有)</span></li>
</ul></li>

<li>二枝末不覺<span class="note-inline">(二)</span>
<ul class="">
<li>一無明為因生三細<span class="note-inline">(二)</span>
<ul class="">
<li>初總標<span class="note-inline">(復次)</span></li>

<li>二別解<span class="note-inline">(二)</span>
<ul class="">
<li>初徵<span class="note-inline">(云何)</span></li>

<li>次釋<span class="note-inline">(三)</span>
<ul class="">
<li>一業相<span class="note-inline">(一者)</span></li>

<li>二轉相<span class="note-inline">(二者)</span></li>

<li>三現相<span class="note-inline">(三者)</span></li>
</ul></li>
</ul></li>
</ul></li>

<li>二境界為緣生六麤<span class="note-inline">(二)</span>
<ul class="">
<li>先躡前總標<span class="note-inline">(以有)</span></li>

<li>次立名別釋<span class="note-inline">(二)</span>
<ul class="">
<li>初徵<span class="note-inline">(云何)</span></li>

<li>二釋<span class="note-inline">(六)</span>
<ul class="">
<li>一起計<span class="note-inline">(一者)</span></li>

<li>二生受<span class="note-inline">(二者)</span></li>

<li>三取著<span class="note-inline">(三者)</span></li>

<li>四立名<span class="note-inline">(四者)</span></li>

<li>五造業<span class="note-inline">(五者)</span></li>

<li>六受報<span class="note-inline">(六者)</span></li>
</ul></li>
</ul></li>
</ul></li>
</ul></li>

<li>三結末歸本<span class="note-inline">(二)</span>
<ul class="">
<li>初正釋<span class="note-inline">(當知)</span></li>

<li>二轉釋<span class="note-inline">(以一)</span></li>
</ul></li>
</ul></li>
</ul>
<ul class="">
<li>○三雙辨同異<span class="note-inline">(二)</span>
<ul class="">
<li>先標列<span class="note-inline">(復次)</span></li>

<li>次解釋<span class="note-inline">(二)</span>
<ul class="">
<li>初同相<span class="note-inline">(三)</span>
<ul class="">
<li>一喻<span class="note-inline">(同相)</span></li>

<li>二合<span class="note-inline">(如是)</span></li>

<li>三證<span class="note-inline">(二)</span>
<ul class="">
<li>先正引<span class="note-inline">(是故)</span></li>

<li>次釋疑<span class="note-inline">(亦無)</span></li>
</ul></li>
</ul></li>

<li>二異相<span class="note-inline">(異相)</span></li>
</ul></li>
</ul></li>
</ul>
<ul class="">
<li>○二釋上生滅因緣<span class="note-inline">(二)</span>
<ul class="">
<li>初明生滅因緣義<span class="note-inline">(三)</span>
<ul class="">
<li>先總標<span class="note-inline">(復次)</span></li>

<li>次徵問<span class="note-inline">(此義)</span></li>

<li>三別釋<span class="note-inline">(三)</span>
<ul class="">
<li>初釋所依心<span class="note-inline">(以依)</span></li>

<li>二釋意轉<span class="note-inline">(三)</span>
<ul class="">
<li>初略明識相<span class="note-inline">(不覺)</span></li>

<li>二廣辨五名<span class="note-inline">(二)</span>
<ul class="">
<li>初標徵<span class="note-inline">(此義)</span></li>

<li>二列釋<span class="note-inline">(五)</span>
<ul class="">
<li>一業<span class="note-inline">(一者)</span></li>

<li>二轉<span class="note-inline">(二者)</span></li>

<li>三現<span class="note-inline">(三者)</span></li>

<li>四智<span class="note-inline">(四者)</span></li>

<li>五續<span class="note-inline">(五者)</span></li>
</ul></li>
</ul></li>

<li>三結歸一心<span class="note-inline">(二)</span>
<ul class="">
<li>初正結屬心<span class="note-inline">(二)</span>
<ul class="">
<li>初順結三界<span class="note-inline">(是故)</span></li>

<li>二反結六塵<span class="note-inline">(離心)</span></li>
</ul></li>

<li>二釋疑廣辨<span class="note-inline">(三)</span>
<ul class="">
<li>初問<span class="note-inline">(此義)</span></li>

<li>二答<span class="note-inline">(以一)</span></li>

<li>三結<span class="note-inline">(當知)</span></li>
</ul></li>
</ul></li>
</ul></li>

<li>三釋意識轉<span class="note-inline">(五)</span>
<ul class="">
<li>初約人辨麤<span class="note-inline">(復次)</span></li>

<li>二出其惑體<span class="note-inline">(計我)</span></li>

<li>三執所依緣<span class="note-inline">(隨事)</span></li>

<li>四制立其名<span class="note-inline">(名為)</span></li>

<li>五識起所依<span class="note-inline">(此識)</span></li>
</ul></li>
</ul></li>
</ul></li>

<li>二重顯所依緣體<span class="note-inline">(二)</span>
<ul class="">
<li>初略明緣起甚深<span class="note-inline">(二)</span>
<ul class="">
<li>初標歎甚深<span class="note-inline">(依無)</span></li>

<li>二出深所以<span class="note-inline">(二)</span>
<ul class="">
<li>初徵<span class="note-inline">(何以)</span></li>

<li>二釋<span class="note-inline">(三)</span>
<ul class="">
<li>初即淨而染<span class="note-inline">(是心)</span></li>

<li>二即染而淨<span class="note-inline">(雖有)</span></li>

<li>三結成難測<span class="note-inline">(是故)</span></li>
</ul></li>
</ul></li>
</ul></li>

<li>二廣顯緣起差別<span class="note-inline">(二)</span>
<ul class="">
<li>初緣起體相<span class="note-inline">(三)</span>
<ul class="">
<li>初顯上不變之義<span class="note-inline">(所謂)</span></li>

<li>二顯上無明緣起之由<span class="note-inline">(以不)</span></li>

<li>三顯上緣起之相<span class="note-inline">(三)</span>
<ul class="">
<li>初標<span class="note-inline">(染心)</span></li>

<li>二徵<span class="note-inline">(云何)</span></li>

<li>三釋<span class="note-inline">(六)</span>
<ul class="">
<li>初執取計名相<span class="note-inline">(一者)</span></li>

<li>二相續相<span class="note-inline">(二者)</span></li>

<li>三智相<span class="note-inline">(三者)</span></li>

<li>四境界相<span class="note-inline">(四者)</span></li>

<li>五能見相<span class="note-inline">(五者)</span></li>

<li>六業相<span class="note-inline">(六者)</span></li>
</ul></li>
</ul></li>
</ul></li>

<li>二更重料揀<span class="note-inline">(三)</span>
<ul class="">
<li>初辨上無明約治料揀<span class="note-inline">(不了)</span></li>

<li>二釋上相應不相應義<span class="note-inline">(二)</span>
<ul class="">
<li>初釋相應<span class="note-inline">(言相)</span></li>

<li>二釋不相應<span class="note-inline">(不相)</span></li>
</ul></li>

<li>三舉<span class="note-inline">(上染心及無明)</span>約境成二礙義<span class="note-inline">(二)</span>
<ul class="">
<li>初標立<span class="note-inline">(二)</span>
<ul class="">
<li>初惑障<span class="note-inline">(又染)</span></li>

<li>二智障<span class="note-inline">(無明)</span></li>
</ul></li>

<li>二重釋<span class="note-inline">(二)</span>
<ul class="">
<li>先徵<span class="note-inline">(此義)</span></li>

<li>次釋<span class="note-inline">(二)</span>
<ul class="">
<li>初釋煩惱礙<span class="note-inline">(以依)</span></li>

<li>二釋智礙<span class="note-inline">(以一)</span></li>
</ul></li>
</ul></li>
</ul></li>
</ul></li>
</ul></li>
</ul></li>
</ul></li>
</ul>
<ul class="">
<li>○三釋上生滅之相<span class="note-inline">(三)</span><span class="note-inline">(第七卷)</span>
<ul class="">
<li>初牒前標數<span class="note-inline">(復次)</span></li>

<li>二徵列略顯<span class="note-inline">(云何)</span></li>

<li>三廣釋其相<span class="note-inline">(二)</span>
<ul class="">
<li>初約人對顯<span class="note-inline">(又粗)</span></li>

<li>二辨相所依<span class="note-inline">(二)</span>
<ul class="">
<li>初順辨生緣<span class="note-inline">(二)</span>
<ul class="">
<li>初明通緣<span class="note-inline">(此二)</span></li>

<li>二顯別因<span class="note-inline">(所謂)</span></li>
</ul></li>

<li>二逆論滅義<span class="note-inline">(二)</span>
<ul class="">
<li>初正辨<span class="note-inline">(若因)</span></li>

<li>二釋疑<span class="note-inline">(二)</span>
<ul class="">
<li>初問<span class="note-inline">(問曰)</span></li>

<li>二答<span class="note-inline">(三)</span>
<ul class="">
<li>初法<span class="note-inline">(答曰)</span></li>

<li>二喻<span class="note-inline">(如風)</span></li>

<li>三合<span class="note-inline">(無明)</span></li>
</ul></li>
</ul></li>
</ul></li>
</ul></li>
</ul></li>
</ul></li>
</ul>
<ul class="">
<li>○二染淨相資<span class="note-inline">(四)</span>
<ul class="">
<li>一舉數總標<span class="note-inline">(復次)</span></li>

<li>二徵列別名<span class="note-inline">(云何)</span></li>

<li>三染淨熏習<span class="note-inline">(二)</span>
<ul class="">
<li>初總<span class="note-inline">(二)</span>
<ul class="">
<li>先喻<span class="note-inline">(熏習)</span></li>

<li>次合<span class="note-inline">(此亦)</span></li>
</ul></li>

<li>二別<span class="note-inline">(二)</span>
<ul class="">
<li>先染<span class="note-inline">(二)</span>
<ul class="">
<li>初問<span class="note-inline">(云何)</span></li>

<li>二答<span class="note-inline">(二)</span>
<ul class="">
<li>初略<span class="note-inline">(所謂)</span></li>

<li>二廣<span class="note-inline">(三)</span>
<ul class="">
<li>初明境界熏妄心<span class="note-inline">(此妄)</span></li>

<li>二明妄心熏無明<span class="note-inline">(妄心)</span></li>

<li>三明無明熏真如<span class="note-inline">(無明)</span></li>
</ul></li>
</ul></li>
</ul></li>

<li>後淨<span class="note-inline">(二)</span>
<ul class="">
<li>初問<span class="note-inline">(云何)</span></li>

<li>二答<span class="note-inline">(二)</span>
<ul class="">
<li>初略<span class="note-inline">(二)</span>
<ul class="">
<li>初正明熏習<span class="note-inline">(所謂)</span></li>

<li>二辨其功能<span class="note-inline">(二)</span>
<ul class="">
<li>初因<span class="note-inline">(自信)</span></li>

<li>二果<span class="note-inline">(無明)</span></li>
</ul></li>
</ul></li>

<li>二廣<span class="note-inline">(二)</span>
<ul class="">
<li>初明妄心熏習<span class="note-inline">(妄心)</span></li>

<li>二顯真如熏習<span class="note-inline">(三)</span>
<ul class="">
<li>初標徵<span class="note-inline">(真如)</span></li>

<li>次列名<span class="note-inline">(一者)</span></li>

<li>後辨相<span class="note-inline">(二)</span>
<ul class="">
<li>初別釋<span class="note-inline">(二)</span>
<ul class="">
<li>先體相<span class="note-inline">(二)</span>
<ul class="">
<li>一正顯<span class="note-inline">(自體)</span></li>

<li>二釋疑<span class="note-inline">(二)</span>
<ul class="">
<li>初問<span class="note-inline">(問曰)</span></li>

<li>二答<span class="note-inline">(二)</span>
<ul class="">
<li>初約染惑成緣明起有厚薄<span class="note-inline">(答曰)</span></li>

<li>二約淨法賴緣成前後差異<span class="note-inline">(二)</span>
<ul class="">
<li>初立理<span class="note-inline">(又諸)</span></li>

<li>二正釋<span class="note-inline">(二)</span>
<ul class="">
<li>初明因緣互闕之失<span class="note-inline">(二)</span>
<ul class="">
<li>先顯闕緣之失<span class="note-inline">(二)</span>
<ul class="">
<li>初喻說<span class="note-inline">(如木)</span></li>

<li>二法合<span class="note-inline">(眾生)</span></li>
</ul></li>

<li>次明闕因不成<span class="note-inline">(若雖)</span></li>
</ul></li>

<li>二明性用相應之得<span class="note-inline">(若因)</span></li>
</ul></li>
</ul></li>
</ul></li>
</ul></li>
</ul></li>

<li>二用大<span class="note-inline">(二)</span>
<ul class="">
<li>初指事總標<span class="note-inline">(用熏)</span></li>

<li>二約緣別顯<span class="note-inline">(三)</span>
<ul class="">
<li>初標徵<span class="note-inline">(如是)</span></li>

<li>二列名<span class="note-inline">(一者)</span></li>

<li>三釋義<span class="note-inline">(二)</span>
<ul class="">
<li>初差別緣<span class="note-inline">(二)</span>
<ul class="">
<li>初總<span class="note-inline">(二)</span>
<ul class="">
<li>先明感用因<span class="note-inline">(差別)</span></li>

<li>次正明用相<span class="note-inline">(二)</span>
<ul class="">
<li>初差別之用<span class="note-inline">(二)</span>
<ul class="">
<li>初開總成別<span class="note-inline">(或為)</span></li>

<li>二攝別成總<span class="note-inline">(乃至)</span></li>
</ul></li>

<li>二辨用之益<span class="note-inline">(以起)</span></li>
</ul></li>
</ul></li>

<li>二別<span class="note-inline">(二)</span>
<ul class="">
<li>初就根生熟開近遠二緣<span class="note-inline">(此緣)</span></li>

<li>二就前近遠又各開為二<span class="note-inline">(是近)</span></li>
</ul></li>
</ul></li>

<li>二平等緣<span class="note-inline">(二)</span>
<ul class="">
<li>初明能作緣者平等<span class="note-inline">(平等)</span></li>

<li>二明對機宜顯平等<span class="note-inline">(所謂)</span></li>
</ul></li>
</ul></li>
</ul></li>
</ul></li>
</ul></li>

<li>二合明<span class="note-inline">(二)</span>
<ul class="">
<li>初標徵<span class="note-inline">(此體)</span></li>

<li>二釋義<span class="note-inline">(二)</span>
<ul class="">
<li>先未相應<span class="note-inline">(一者)</span></li>

<li>次<span class="corr">已</span>相應<span class="note-inline">(二者)</span></li>
</ul></li>
</ul></li>
</ul></li>
</ul></li>
</ul></li>
</ul></li>
</ul></li>
</ul></li>
</ul></li>

<li>四明盡不盡<span class="note-inline">(二)</span>
<ul class="">
<li>初明染法違真無始有終<span class="note-inline">(復次)</span></li>

<li>二明淨法順理有始無終<span class="note-inline">(淨法)</span></li>
</ul></li>
</ul></li>
</ul>
<ul class="">
<li>○二辨所示之義<span class="note-inline">(二)</span>
<ul class="">
<li>初釋體相二大<span class="note-inline">(二)</span>
<ul class="">
<li>初總標二大名<span class="note-inline">(復次)</span></li>

<li>二別釋二大義<span class="note-inline">(二)</span>
<ul class="">
<li>初體<span class="note-inline">(一切)</span></li>

<li>二相<span class="note-inline">(二)</span>
<ul class="">
<li>初正顯性德<span class="note-inline">(二)</span>
<ul class="">
<li>先明德相<span class="note-inline">(三)</span>
<ul class="">
<li>初總<span class="note-inline">(從本)</span></li>

<li>二別<span class="note-inline">(所謂)</span></li>

<li>三結<span class="note-inline">(具足)</span></li>
</ul></li>

<li>次顯立名<span class="note-inline">(名為)</span></li>
</ul></li>

<li>二問答重辨<span class="note-inline">(二)</span>
<ul class="">
<li>初執體疑相難<span class="note-inline">(問曰)</span></li>

<li>二相不違體答<span class="note-inline">(二)</span>
<ul class="">
<li>初明雖差別而不二<span class="note-inline">(答曰)</span></li>

<li>二明雖不二而差別<span class="note-inline">(二)</span>
<ul class="">
<li>初略<span class="note-inline">(復次)</span></li>

<li>二廣<span class="note-inline">(二)</span>
<ul class="">
<li>初明對染法表示之相<span class="note-inline">(此云)</span></li>

<li>二舉彼染法一一對顯<span class="note-inline">(以一)</span></li>
</ul></li>
</ul></li>
</ul></li>
</ul></li>
</ul></li>
</ul></li>
</ul></li>

<li>二別解一用大<span class="note-inline">(二)</span><span class="note-inline">(第八卷)</span>
<ul class="">
<li>初總明<span class="note-inline">(二)</span>
<ul class="">
<li>初對果舉因<span class="note-inline">(三)</span>
<ul class="">
<li>初舉本正行<span class="note-inline">(復次)</span></li>

<li>二舉本大願<span class="note-inline">(立大)</span></li>

<li>三舉大方便<span class="note-inline">(以取)</span></li>
</ul></li>

<li>二牒因顯果<span class="note-inline">(以有)</span></li>
</ul></li>

<li>二別釋<span class="note-inline">(二)</span>
<ul class="">
<li>初標徵<span class="note-inline">(此用)</span></li>

<li>二釋義<span class="note-inline">(二)</span>
<ul class="">
<li>初正顯用相<span class="note-inline">(二)</span>
<ul class="">
<li>先直顯其用<span class="note-inline">(二)</span>
<ul class="">
<li>初應身<span class="note-inline">(二)</span>
<ul class="">
<li>初約識舉人<span class="note-inline">(一者)</span></li>

<li>二釋其所以<span class="note-inline">(以不)</span></li>
</ul></li>

<li>二報身<span class="note-inline">(三)</span>
<ul class="">
<li>初約識舉人<span class="note-inline">(二者)</span></li>

<li>二所見報相<span class="note-inline">(身有)</span></li>

<li>三結果由因<span class="note-inline">(如是)</span></li>
</ul></li>
</ul></li>

<li>次重牒分別<span class="note-inline">(二)</span>
<ul class="">
<li>初應身<span class="note-inline">(又為)</span></li>

<li>二報身<span class="note-inline">(復次)</span></li>
</ul></li>
</ul></li>

<li>二問答除疑<span class="note-inline">(二)</span>
<ul class="">
<li>初問<span class="note-inline">(問曰)</span></li>

<li>二答<span class="note-inline">(二)</span>
<ul class="">
<li>初釋法身能現<span class="note-inline">(答曰)</span></li>

<li>二釋所現之色<span class="note-inline">(所現)</span></li>
</ul></li>
</ul></li>
</ul></li>
</ul></li>
</ul></li>
</ul></li>
</ul>
<ul class="">
<li>○二會相入實顯動靜不異<span class="note-inline">(三)</span>
<ul class="">
<li>初標<span class="note-inline">(復次)</span></li>

<li>二釋<span class="note-inline">(二)</span>
<ul class="">
<li>初觀色<span class="note-inline">(六塵)</span></li>

<li>二觀心<span class="note-inline">(二)</span>
<ul class="">
<li>先喻<span class="note-inline">(如人)</span></li>

<li>次法<span class="note-inline">(眾生)</span></li>
</ul></li>
</ul></li>

<li>三結<span class="note-inline">(若能)</span></li>
</ul></li>
</ul><p>顯示正義竟。</p>

<ul class="">
<li>○二對治邪執<span class="note-inline">(二)</span>
<ul class="">
<li>初就本總標<span class="note-inline">(對治)</span></li>

<li>二別明治障<span class="note-inline">(二)</span>
<ul class="">
<li>初對治離<span class="note-inline">(二)</span>
<ul class="">
<li>初標數<span class="note-inline">(是我)</span></li>

<li>二徵列<span class="note-inline">(云何)</span></li>

<li>三辨相<span class="note-inline">(二)</span>
<ul class="">
<li>初人<span class="note-inline">(三)</span>
<ul class="">
<li>初標<span class="note-inline">(人我)</span></li>

<li>二徵<span class="note-inline">(云何)</span></li>

<li>三釋<span class="note-inline">(二)</span>
<ul class="">
<li>初二於空謬執<span class="note-inline">(二)</span>
<ul class="">
<li>初妄執事空以為法體<span class="note-inline">(三)</span>
<ul class="">
<li>初舉起執緣<span class="note-inline">(一者)</span></li>

<li>二正明執相<span class="note-inline">(以不)</span></li>

<li>三辨對治相<span class="note-inline">(二)</span>
<ul class="">
<li>初虗空妄非真<span class="note-inline">(三)</span>
<ul class="">
<li>初立<span class="note-inline">(云何)</span></li>

<li>二釋<span class="note-inline">(以對)</span></li>

<li>三結<span class="note-inline">(所謂)</span></li>
</ul></li>

<li>二法身真非妄<span class="note-inline">(此謂)</span></li>
</ul></li>
</ul></li>

<li>二妄執法體唯是空無<span class="note-inline">(三)</span>
<ul class="">
<li>初執緣<span class="note-inline">(二者)</span></li>

<li>二執相<span class="note-inline">(以不)</span></li>

<li>三對治<span class="note-inline">(云何)</span></li>
</ul></li>
</ul></li>

<li>二三於有倒智<span class="note-inline">(三)</span>
<ul class="">
<li>初執性德同色心<span class="note-inline">(三)</span>
<ul class="">
<li>初執緣<span class="note-inline">(三者)</span></li>

<li>二執相<span class="note-inline">(以不)</span></li>

<li>三對治<span class="note-inline">(云何)</span></li>
</ul></li>

<li>二執法性本有染<span class="note-inline">(三)</span>
<ul class="">
<li>初執緣<span class="note-inline">(四者)</span></li>

<li>二執相<span class="note-inline">(以不)</span></li>

<li>三對治<span class="note-inline">(二)</span>
<ul class="">
<li>先奪破<span class="note-inline">(云何)</span></li>

<li>次縱破<span class="note-inline">(若如)</span></li>
</ul></li>
</ul></li>

<li>三執染淨有始終<span class="note-inline">(三)</span>
<ul class="">
<li>初執緣<span class="note-inline">(五者)</span></li>

<li>二執相<span class="note-inline">(以不)</span></li>

<li>三對治<span class="note-inline">(二)</span>
<ul class="">
<li>初明<span class="note-inline">(法體)</span>離始則顯生死無初<span class="note-inline">(云何)</span></li>

<li>二明<span class="note-inline">(法體)</span>離終則顯涅槃無盡<span class="note-inline">(又云)</span></li>
</ul></li>
</ul></li>
</ul></li>
</ul></li>
</ul></li>

<li>二法<span class="note-inline">(三)</span>
<ul class="">
<li>初執緣<span class="note-inline">(法我)</span></li>

<li>二執相<span class="note-inline">(以說)</span></li>

<li>三對治<span class="note-inline">(云何)</span></li>
</ul></li>
</ul></li>
</ul></li>

<li>二究竟離<span class="note-inline">(二)</span>
<ul class="">
<li>初約法明治<span class="note-inline">(二)</span>
<ul class="">
<li>初約法總顯<span class="note-inline">(復次)</span></li>

<li>二舉廣類求<span class="note-inline">(是故)</span></li>
</ul></li>

<li>二會釋伏疑<span class="note-inline">(三)</span>
<ul class="">
<li>初正會伏疑<span class="note-inline">(而有)</span></li>

<li>二辨定聖意<span class="note-inline">(其旨)</span></li>

<li>三反以釋成<span class="note-inline">(以念)</span></li>
</ul></li>
</ul></li>
</ul></li>
</ul></li>
</ul><p>對治邪執竟。</p>

<ul class="">
<li>○三分別發趣道相<span class="note-inline">(二)</span>
<ul class="">
<li>初標意釋名<span class="note-inline">(分別)</span></li>

<li>二開章釋相<span class="note-inline">(三)</span>
<ul class="">
<li>初標數<span class="note-inline">(略說)</span></li>

<li>二徵列<span class="note-inline">(云何)</span></li>

<li>三辨相<span class="note-inline">(三)</span>
<ul class="">
<li>初信成就發心<span class="note-inline">(三)</span>
<ul class="">
<li>初信成之行<span class="note-inline">(二)</span>
<ul class="">
<li>初問<span class="note-inline">(僧成)</span></li>

<li>次答<span class="note-inline">(二)</span>
<ul class="">
<li>初正答前問<span class="note-inline">(二)</span>
<ul class="">
<li>初答三問<span class="note-inline">(三)</span>
<ul class="">
<li>一答能修行人<span class="note-inline">(所謂)</span></li>

<li>二答所修之行<span class="note-inline">(有熏)</span></li>

<li>三答行成堪發<span class="note-inline">(經一)</span></li>
</ul></li>

<li>二結成位<span class="note-inline">(如是)</span></li>
</ul></li>

<li>二舉劣顯勝<span class="note-inline">(二)</span>
<ul class="">
<li>初明微劣相<span class="note-inline">(二)</span>
<ul class="">
<li>初內因力微<span class="note-inline">(若有)</span></li>

<li>二外緣力劣<span class="note-inline">(或有)</span></li>
</ul></li>

<li>二結成退失<span class="note-inline">(如是)</span></li>
</ul></li>
</ul></li>
</ul></li>

<li>二發心之相<span class="note-inline">(三)</span><span class="note-inline">(第九卷)</span>
<ul class="">
<li>初牒章以問<span class="note-inline">(復次)</span></li>

<li>二標徵列釋<span class="note-inline">(略說)</span></li>

<li>三問答除疑<span class="note-inline">(二)</span>
<ul class="">
<li>初問<span class="note-inline">(問曰)</span></li>

<li>二答<span class="note-inline">(二)</span>
<ul class="">
<li>初正答所問<span class="note-inline">(二)</span>
<ul class="">
<li>初喻<span class="note-inline">(答曰)</span></li>

<li>二合<span class="note-inline">(三)</span>
<ul class="">
<li>先正合<span class="note-inline">(如是)</span></li>

<li>次委釋<span class="note-inline">(以垢)</span></li>

<li>後順真<span class="note-inline">(若人)</span></li>
</ul></li>
</ul></li>

<li>二重顯方便<span class="note-inline">(二)</span>
<ul class="">
<li>初標徵<span class="note-inline">(略說)</span></li>

<li>二別釋<span class="note-inline">(三)</span>
<ul class="">
<li>初一不住道<span class="note-inline">(一者)</span></li>

<li>次二自利行<span class="note-inline">(二)</span>
<ul class="">
<li>初斷德<span class="note-inline">(二者)</span></li>

<li>二智德<span class="note-inline">(三者)</span></li>
</ul></li>

<li>後一利他行<span class="note-inline">(四者)</span></li>
</ul></li>
</ul></li>
</ul></li>
</ul></li>
</ul></li>

<li>三發心利益<span class="note-inline">(四)</span>
<ul class="">
<li>初顯勝德<span class="note-inline">(菩薩)</span></li>

<li>二明微過<span class="note-inline">(然是)</span></li>

<li>三通權教<span class="note-inline">(如脩)</span></li>

<li>四歎實行<span class="note-inline">(又是)</span></li>
</ul></li>
</ul></li>

<li>二解行發心<span class="note-inline">(二)</span>
<ul class="">
<li>初總標歎勝<span class="note-inline">(解行)</span></li>

<li>二顯其勝相<span class="note-inline">(二)</span>
<ul class="">
<li>初時勝<span class="note-inline">(以是)</span></li>

<li>二行勝<span class="note-inline">(二)</span>
<ul class="">
<li>先總<span class="note-inline">(於真)</span></li>

<li>次別<span class="note-inline">(以知)</span></li>
</ul></li>
</ul></li>
</ul></li>

<li>三證發心<span class="note-inline">(三)</span>
<ul class="">
<li>初明發心體<span class="note-inline">(三)</span>
<ul class="">
<li>初標地依<span class="note-inline">(證發)</span></li>

<li>二明行體<span class="note-inline">(以依)</span></li>

<li>三明勝用<span class="note-inline">(四)</span>
<ul class="">
<li>初攝法上首德<span class="note-inline">(是菩)</span></li>

<li>二隨根延促德<span class="note-inline">(或示)</span></li>

<li>三實行不殊德<span class="note-inline">(而實)</span></li>

<li>四應機殊行德<span class="note-inline">(但隨)</span></li>
</ul></li>
</ul></li>

<li>二明發心相<span class="note-inline">(又是)</span></li>

<li>三明成滿德<span class="note-inline">(二)</span>
<ul class="">
<li>初正顯勝德<span class="note-inline">(二)</span>
<ul class="">
<li>先總<span class="note-inline">(又是)</span></li>

<li>次別<span class="note-inline">(謂以)</span></li>
</ul></li>

<li>二問答除疑<span class="note-inline">(二)</span>
<ul class="">
<li>初除一切種智疑<span class="note-inline">(二)</span>
<ul class="">
<li>先問<span class="note-inline">(問曰)</span></li>

<li>次答<span class="note-inline">(三)</span>
<ul class="">
<li>初直立正理<span class="note-inline">(答曰)</span></li>

<li>二舉非顯失<span class="note-inline">(以眾)</span></li>

<li>三舉是彰得<span class="note-inline">(說佛)</span></li>
</ul></li>
</ul></li>

<li>二除自然業用疑<span class="note-inline">(二)</span>
<ul class="">
<li>先問<span class="note-inline">(又問)</span></li>

<li>次答<span class="note-inline">(答曰)</span></li>
</ul></li>
</ul></li>
</ul></li>
</ul></li>
</ul></li>
</ul></li>
</ul></li>
</ul><p>解釋分科竟。</p>

<ul class="">
<li>○四修行信心分<span class="note-inline">(四)</span>
<ul class="">
<li>初結前生後<span class="note-inline">(<span class="corr">已</span>說)</span></li>

<li>二就人標意<span class="note-inline">(是中)</span></li>

<li>三約法廣辨<span class="note-inline">(二)</span>
<ul class="">
<li>初興二問<span class="note-inline">(何等)</span></li>

<li>二還兩答<span class="note-inline">(二)</span>
<ul class="">
<li>先答信心<span class="note-inline">(二)</span>
<ul class="">
<li>初標徵<span class="note-inline">(略說)</span></li>

<li>二列釋<span class="note-inline">(一者)</span></li>
</ul></li>

<li>次答修行<span class="note-inline">(三)</span>
<ul class="">
<li>初舉數標意<span class="note-inline">(修行)</span></li>

<li>二徵起列名<span class="note-inline">(云何)</span></li>

<li>三依門牒釋<span class="note-inline">(五)</span>
<ul class="">
<li>初施<span class="note-inline">(云何)</span></li>

<li>二戒<span class="note-inline">(云何)</span></li>

<li>三忍<span class="note-inline">(云何)</span></li>

<li>四進<span class="note-inline">(二)</span>
<ul class="">
<li>先正顯修行進門<span class="note-inline">(云何)</span></li>

<li>次別明除障方便<span class="note-inline">(二)</span>
<ul class="">
<li>初障<span class="note-inline">(復次)</span></li>

<li>二治<span class="note-inline">(是故)</span></li>
</ul></li>
</ul></li>

<li>五止觀<span class="note-inline">(二)</span>
<ul class="">
<li>先略明<span class="note-inline">(二)</span>
<ul class="">
<li>初徵<span class="note-inline">(云何)</span></li>

<li>二釋<span class="note-inline">(三)</span>
<ul class="">
<li>初止<span class="note-inline">(所言)</span></li>

<li>二觀<span class="note-inline">(所言)</span></li>

<li>三俱<span class="note-inline">(云何)</span></li>
</ul></li>
</ul></li>

<li>次廣釋<span class="note-inline">(三)</span><span class="note-inline">(第十卷)</span>
<ul class="">
<li>初止<span class="note-inline">(五)</span>
<ul class="">
<li>初修方便<span class="note-inline">(二)</span>
<ul class="">
<li>初明勝人能入<span class="note-inline">(二)</span>
<ul class="">
<li>初託靜息心修止方便<span class="note-inline">(二)</span>
<ul class="">
<li>初約外緣<span class="note-inline">(若修)</span></li>

<li>二安內心<span class="note-inline">(二)</span>
<ul class="">
<li>初約坐時修止<span class="note-inline">(二)</span>
<ul class="">
<li>先離境<span class="note-inline">(不依)</span></li>

<li>次除心<span class="note-inline">(一切)</span></li>
</ul></li>

<li>二約餘時修觀<span class="note-inline">(若從)</span></li>
</ul></li>
</ul></li>

<li>二止成得定除障不退<span class="note-inline">(久習)</span></li>
</ul></li>

<li>次顯障者不能<span class="note-inline">(唯除)</span></li>
</ul></li>

<li>二顯勝能<span class="note-inline">(二)</span>
<ul class="">
<li>初能生一行三昧<span class="note-inline">(復次)</span></li>

<li>二能生無量三昧<span class="note-inline">(當知)</span></li>
</ul></li>

<li>三辨魔事<span class="note-inline">(二)</span>
<ul class="">
<li>初略<span class="note-inline">(二)</span>
<ul class="">
<li>初魔事<span class="note-inline">(或有)</span></li>

<li>二對治<span class="note-inline">(當念)</span></li>
</ul></li>

<li>二廣<span class="note-inline">(二)</span>
<ul class="">
<li>初魔事<span class="note-inline">(五)</span>
<ul class="">
<li>初現形說法<span class="note-inline">(或現)</span></li>

<li>二得通起辨<span class="note-inline">(或令)</span></li>

<li>三起惑造業<span class="note-inline">(能令)</span></li>

<li>四據定得禪<span class="note-inline">(亦能)</span></li>

<li>五食差顏變<span class="note-inline">(或令)</span></li>
</ul></li>

<li>二對治<span class="note-inline">(以是)</span></li>
</ul></li>
</ul></li>

<li>四簡真偽<span class="note-inline">(二)</span>
<ul class="">
<li>初舉內外二定以別邪正<span class="note-inline">(二)</span>
<ul class="">
<li>初邪<span class="note-inline">(應知)</span></li>

<li>二正<span class="note-inline">(真如)</span></li>
</ul></li>

<li>二對理事二定以明真偽<span class="note-inline">(二)</span>
<ul class="">
<li>初真<span class="note-inline">(若諸)</span></li>

<li>二偽<span class="note-inline">(以修)</span></li>
</ul></li>
</ul></li>

<li>五示益勸<span class="note-inline">(二)</span>
<ul class="">
<li>初總標<span class="note-inline">(復次)</span></li>

<li>二別解<span class="note-inline">(三)</span>
<ul class="">
<li>初善友攝護益<span class="note-inline">(云何)</span></li>

<li>二離內外障益<span class="note-inline">(二)</span>
<ul class="">
<li>初離外惡緣<span class="note-inline">(二者)</span></li>

<li>二離內惑業<span class="note-inline">(四者)</span></li>
</ul></li>

<li>三行成堅固益<span class="note-inline">(六者)</span></li>
</ul></li>
</ul></li>
</ul></li>

<li>二觀<span class="note-inline">(三)</span>
<ul class="">
<li>初明修觀意<span class="note-inline">(復次)</span></li>

<li>二辨觀行相<span class="note-inline">(四)</span>
<ul class="">
<li>初法相觀<span class="note-inline">(四)</span>
<ul class="">
<li>一無常觀<span class="note-inline">(修習)</span></li>

<li>二苦觀<span class="note-inline">(一切)</span></li>

<li>三無我觀<span class="note-inline">(應觀)</span></li>

<li>四不淨觀<span class="note-inline">(應觀)</span></li>
</ul></li>

<li>二大悲觀<span class="note-inline">(如是)</span></li>

<li>三大願觀<span class="note-inline">(作是)</span></li>

<li>四精進觀<span class="note-inline">(以起)</span></li>
</ul></li>

<li>三結觀分齊<span class="note-inline">(若能)</span></li>
</ul></li>

<li>三俱<span class="note-inline">(三)</span>
<ul class="">
<li>初總標<span class="note-inline">(若行)</span></li>

<li>二別辨<span class="note-inline">(二)</span>
<ul class="">
<li>初約法明俱<span class="note-inline">(二)</span>
<ul class="">
<li>初即上之觀<span class="note-inline">(所謂)</span></li>

<li>二即觀之止<span class="note-inline">(雖念)</span></li>
</ul></li>

<li>二對障明俱<span class="note-inline">(若修)</span></li>
</ul></li>

<li>三總結<span class="note-inline">(以是)</span></li>
</ul></li>
</ul></li>
</ul></li>
</ul></li>
</ul></li>
</ul></li>
</ul></li>

<li>四防退方便○</li>
</ul></li>
</ul>
<ul class="">
<li>○四防退方便<span class="note-inline">(二)</span>
<ul class="">
<li>初明可起之人<span class="note-inline">(復次)</span></li>

<li>二明防退之法<span class="note-inline">(二)</span>
<ul class="">
<li>先通舉聖意<span class="note-inline">(當知)</span></li>

<li>次別引經證<span class="note-inline">(如修)</span></li>
</ul></li>
</ul></li>
</ul><p>修行信心分竟。</p>

<ul class="">
<li>○五勸修利益分<span class="note-inline">(三)</span>
<ul class="">
<li>初結前生後<span class="note-inline">(<span class="corr">已</span>說)</span></li>

<li>二信謗損益<span class="note-inline">(二)</span>
<ul class="">
<li>初信受福勝<span class="note-inline">(二)</span>
<ul class="">
<li>先總舉三慧利益<span class="note-inline">(若有)</span></li>

<li>次別顯三慧益相<span class="note-inline">(三)</span>
<ul class="">
<li>初聞時益<span class="note-inline">(若人)</span></li>

<li>二思時益<span class="note-inline">(假使)</span></li>

<li>三修時益<span class="note-inline">(三)</span>
<ul class="">
<li>初時少德多<span class="note-inline">(復次)</span></li>

<li>二校量多相<span class="note-inline">(假令)</span></li>

<li>三徵釋所以<span class="note-inline">(何以)</span></li>
</ul></li>
</ul></li>
</ul></li>

<li>二謗毀罪深<span class="note-inline">(其有)</span></li>
</ul></li>

<li>三結勸修學<span class="note-inline">(當知)</span></li>
</ul></li>
</ul><p>上正述論文竟。</p>

<ul class="">
<li>○三總結回向<span class="note-inline">(諸佛)</span></li>
</ul><p>大乘起信論疏科文<span class='note-inline'>(終)</span></p>
</div>
<div class='div-other'><a id='mulu6' />
<p class='h1'>No. 767-4</p>
<div class='div-other'><a id='mulu7' />
<p class='h2'>法界宗五祖略記引</p><p>庚申夏。予在七佛閣。繙藏經并閱僧史。一日詢華嚴五祖於慈雲百亭法師。及聞其說。竊有疑焉。因而請編五祖行實。未至旬。法師輯為略記一卷。覈之。始覺僧史乖舛也。明矣。且如三祖賢首大師。傳謂登封丙申。詔師講新經。感口光震地。勑十德為師受戒。今按新經。乃證聖乙未年方譯。聖曆<span class='corr'>己</span>亥年始畢。豈未譯而先講耶。況三祖咸亨庚午歲削染。承旨便講。至登封丙申。越二十七年。祖年五十四歲。道滿天下。方與受戒。恐無是理。乃至以還源觀。訛為杜順和尚作。觀國師壽止七十。審如是。則史鑑記載之謬。甚彰灼矣。後又究略記所本。曰。初二祖出會玄。三祖詳崔傳。四五祖載諸疏。披騐之。毫無差忒也。葢佛以心法傳於諸祖。諸祖以心法弘於法界。盡未來際。化化不絕。其道蹟可無徵乎。無徵。人不信矣。又何從而倣傚之。豈不有參於佛祖也哉。今而後。知扶植佛教者。全在於諸祖。學習祖道者。全在於典章。則此一記。非小補矣。遂命刻以公諸所好。俾見聞隨喜者。慎勿以此為贅語而忽之也。</p>
<p style="margin-left:3em">虎林復齋居士戴京曾題。</p>
</div>
<div class='div-other'><a id='mulu8' />
<p class='h2'>法界宗五祖略記</p><p class="byline">錢塘慈雲沙門　續法　輯</p><p class="byline">順天府府丞　戴京曾　較</p>
<div class='div-other'><a id='mulu9' />
<p class='h3'>初祖杜順和尚</p><p>初祖名法順。勑號帝心。俗姓杜氏。雍州萬年縣杜陵人也。生於陳武帝永定二年。纔三日。有乳母自來求哺養。滿三月。騰空而去<span class='note-inline'>(一)</span>。孩提時。常於宅後塚上。為眾說法。聞者莫不信悟。因名為說法塚<span class='note-inline'>(二)</span>。年十五。代兄統兵勦賊。桶水擔薪。供給十萬軍眾有餘。一夜潛取諸營所著垢衣。浣淨悉遍。未舉鋒刃。賊寇盡退。不樂官榮。請歸養親<span class='note-inline'>(三)</span>。至十八。即於因聖寺魏珍禪師處。投禮出家。禪師親與披剃。時感地動。地神捧盤承髮。四眾奇之<span class='note-inline'>(四)</span>。後行化慶州。齋主請僧。止三百眾。忽有五百貧人。相隨赴應。主慮供不備。尚曰。但心平等。無有不辦。齋畢。五百人化為羅漢。駕雲而去<span class='note-inline'>(五)</span>。張弘暢家畜牛馬。性極弊惡。尚示以慈善。不復觝齧<span class='note-inline'>(六)</span>。及引眾驪山栖靜。將種菜。地多虫蟻。乃巡疆定封虫便外徙。遂得耕墾無傷<span class='note-inline'>(七)</span>。尚患腫。膿潰外流。人有涑之者。香味難比。或以帛拭者。香氣不散。尋即瘥愈。與人消腫<span class='note-inline'>(八)</span>。三原縣人田薩埵者。生來患聾。召之即能聽<span class='note-inline'>(九)</span>。又張蘇者。亦患生瘂。語之即能言<span class='note-inline'>(十)</span>。武功縣僧。為毒龍所魅。眾求救。即端拱對坐。龍遂托病僧言。禪師既來。義無久住。頃即釋然<span class='note-inline'>(十一)</span>。故使遠近瘴癘。淫邪所惱者。莫不投造。尚亦不施餘術。但向之禪觀。無弗痊者。乃至神樹龍廟。見即燬除。巫覡所事。躬為屏當。世人皆異之。號之為燉煌菩薩<span class='note-inline'>(十二)</span>。由此聲聞於朝。隋文帝甚加信敬。給月俸供之<span class='note-inline'>(十三)</span>。後因詣南山。屬橫渠汎溢。從者驚懼。尚率眾同涉。水即斷流。徐步而過。纔登岸。水復如故<span class='note-inline'>(十四)</span>。時分衛應供。齋主抱兒。乞消災延壽之記。尚熟視曰。此汝冤家也。當與之懺悔。齋畢。令抱至河邊。尚拋之入水。夫婦拊膺號呌。尚曰。汝兒猶在。即以手指之。其兒化為六尺丈夫。立於波間。瞋責之曰。汝前生取我金帛。殺我推溺水中。不因菩薩與我解怨。誓不相赦。夫婦默然信服<span class='note-inline'>(十五)</span>。偶將道履一䩫。置於市門。三日不失。人問其故。尚曰。吾從無量劫來。不盜他人一錢。報應如是。為盜者聞之。悉悔心易過<span class='note-inline'>(十六)</span>。尚稟性柔和。操行高潔。學無常師。以華嚴為業。住靜終南山。遂準華嚴經義。作法界觀文。集成<span class='corr'>已</span>。投巨火中。禱曰。若契合聖心。令一字無損。忽感華嚴海會菩薩。現身讚歎。後果無燬<span class='note-inline'>(十七)</span>。時弟子中。唯智儼獨得其奧。僧有樊玄智。安定人也。弱歲修道於京城。南投為上足。尚令誦華嚴。勸依法界觀門。修普賢行。久之。每誦經際。口中頻獲舍利。前後數百粒<span class='note-inline'>(十八)</span>。尚甞作法身頌曰。嘉州牛喫草。益州馬腹脹。天下覓醫人。灸猪左膊上。縱透達磨禪者。見之並皆捲舌<span class='note-inline'>(十九)</span>。唐太宗仰慕神德。詔請入內。帝自親迎。問曰。朕。苦寒熱。久而不愈。師之神力。何以蠲除。尚曰。聖德御宇。微恙何憂。但頒大赦。聖躬自安。上從之。疾遂瘳。因錫號曰帝心。宮庭內外。禮事如佛<span class='note-inline'>(二十)</span>。貞觀十四年。十月二十五日。普會有緣於雍州南郊義善寺。聲色不渝。忽言別眾<span class='note-inline'>(二十一)</span>。復入內辭太宗。昇太階殿。化於御床。帝留大內。供養七日。時年八十四也。遺體若生。異香時發。經一七<span class='corr'>已</span>。勅同座送樊川北原鑿埪處之。即今會聖院也。京邑同嗟。製服亘野。龕中面色。經月彌鮮。安坐三週。全身不散。隨建塔於長安南華嚴寺<span class='note-inline'>(二十二)</span>。尚。未示寂前。一門人來辭曰。往五臺禮文殊。尚微笑說頌曰。遊子漫波波。臺山禮土坡。文殊秪這是。何處覓彌陀。彼不喻而去。方抵山麓。遇老人曰。子來何為。曰。禮文殊來。曰。大士<span class='corr'>已</span>往長安。教化眾生去也。曰。誰為是。曰。杜順和尚也。僧聳然失聲曰。是我師也。奄忽中。老人乃失。兼程而歸。適滻水瀑漲。三日方濟。到時尚。<span class='corr'>已</span>前一日化去矣。以此驗知是文殊應身也<span class='note-inline'>(二十三)</span>。餘廣傳記。</p>
</div>
<div class='div-other'><a id='mulu10' />
<p class='h3'>二祖智儼和尚</p><p>二祖諱智儼。俗姓趙氏。生於開皇二十年也。別號雲華和尚。師居是寺。因而名之。又號至相尊者。亦因主化其中。人故稱之。英敏特達。頴悟非常。經書過目。成誦不忘<span class='note-inline'>(一)</span>。初剃染時。即於大藏前立誓願。抽得華嚴第一<span class='note-inline'>(二)</span>。遂往終南山。杜順和尚所。投為上足。師侍未久。盡得其旨。尚以所集觀法。傳與師習。令其講授<span class='note-inline'>(三)</span>。後志欲弘通。偶遇異僧來謂曰。汝欲解華嚴一乘法界宗者。其十地中六相之義。是也。慎勿輕怠。可一二月間。靜攝思之。當自知爾。言訖。忽然不見<span class='note-inline'>(四)</span>。因即淘研。不盈累朔。豁爾貫通。時年二十七也<span class='note-inline'>(五)</span>。隨於至相寺。製華嚴經搜玄義鈔五卷。題名華嚴經中搜玄分劑通智方軌。即明六相。開十玄。立五教也<span class='note-inline'>(六)</span>。時京兆崇福寺慧祐。戒行精苦。向慕師德。特來親事。師教專以華嚴為業。每清晨良宵。焚香䖍誦出現品。後時忽見十餘菩薩。從地踊出。現身金色。皆放光明。坐蓮華座。合掌聽誦此品。經畢便隱<span class='note-inline'>(七)</span>。顯慶四年。師於雲華寺中講華嚴。宗風大振。名徧寰內。緇素道俗。咸皆歸禮。時法藏年十七。辭親求法於太白山。後聞親疾。出谷入京。至中夜。忽覩神光。來燭庭宇。乃歎曰。當有異人。發弘大教。翌旦就寺膜拜<span class='corr'>已</span>。因設數問。皆出意表。師嗟賞曰。比丘義龍輩。尚罕扣斯端。何計仁賢。發皇耳目。或告曰。是居士雲棲木食。久玩雜華。為覲慈親。乍來至此。藏既餐和尚之妙解。以為真吾師也。師亦喜傳炷之得人矣<span class='note-inline'>(八)</span>。龍朔二年。海東義想公。同元曉公。入大唐國。夜宿古塚。曉公因達唯心旨故。即迴新羅。想。公來雲華。禮事和尚。願為弟子。與藏公同學<span class='note-inline'>(九)</span>。總章元年。師將去世。藏公尚居俗服。乃囑道成。薄塵諸大德曰。此賢者。注意於華嚴。葢無師自悟。紹隆遺法。其惟是人。幸假餘光。俾沾制度。後夢般若臺傾。高幢亦倒。告門人曰。吾將暫往淨方也。不餘月。遂說法而逝。壽年七十二矣<span class='note-inline'>(十)</span>。時義想傳不思議經。歸海東大弘。彼國推為華嚴初祖。並號浮石尊者<span class='note-inline'>(十一)</span>。後長壽年間。藏公因勝詮法師迴新羅。寄書於義想曰。夙世同因。今生同業。得於此報。俱沐大經。特蒙先師。授茲奧典。希傍此業。用結來因。但以和尚章疏。義豐文簡。致令後人。多難趣入。是以具錄微言妙旨。勒成義記。傳之彼土。幸示箴誨。想乃掩室探討。涉旬方出。召弟子真定。相圓亮。元表。訓四人。俾分講探玄記。每各十卷。告之曰。博我者藏公。起予者爾輩。各宜勉旃。毋自欺也。遂令教傳一國。學徧十山。皆憑雲華和尚法化力也<span class='note-inline'>(十二)</span>。其神異德行。備如感應傳說。</p>
</div>
<div class='div-other'><a id='mulu11' />
<p class='h3'>三祖賢首國師</p><p>三祖諱法藏。字賢首。帝錫別號國一法師。俗姓康氏。其先康居國人。高。曾相繼為彼國相。祖自康居來朝。占風聖代。考諱謐。太宗。贈左侍中。弟諱寶藏。為中宗朝議郎行統萬監<span class='note-inline'>(一)</span>。師托胎時。母氏夢吞日光而孕。當貞觀十七年。十一月初二日生也<span class='note-inline'>(二)</span>。及生而慕無上。至顯慶三年。十六歲時。煉一指於岐州法門寺舍利塔前。作法供養。誓悟佛乘<span class='note-inline'>(三)</span>。次年志銳擇師。遂辭親。求法於太白山。閱方等諸典<span class='note-inline'>(四)</span>。後聞慈親不悅。歸奉庭闈。綿歷歲月。能竭其力。時儼和尚。於雲華講大經。師禮為弟子。深入無盡<span class='note-inline'>(五)</span>。總章元年。二十六歲時。往釋迦彌多羅尊者所。請受菩薩戒。眾告曰。是居士能誦華嚴。兼講梵網。尊者驚歎曰。但持淨行一品。<span class='corr'>已</span>得菩薩大戒。況義解耶<span class='note-inline'>(六)</span>。咸亨元年。師二十八歲。屬榮國夫人楊氏奄歸。武后廣樹福田。捨宅為太原寺。成。塵諸大德。受儼和尚顧託者。連狀薦舉。由是奉勑削染於太原道場。仍詔為住持<span class='note-inline'>(七)</span>。上元元年。有旨命京城十大德。為師授滿分戒。賜號貴首<span class='note-inline'>(即署字為號也)</span>。復詔師於太原寺講華嚴。端午節。天后遣使。送衣五事<span class='note-inline'>(八)</span>。調露元年五月間。壅州萬年縣何容師。嗜食雞子無算。暴死。同七百人。入鑊湯獄。附信返魂者。令第四子行證。懇求師贖罪。師令誦寫華嚴經。至永隆元年八月。寫就莊嚴。請僧齋懺。會眾乃見何容師等七百鬼徒。到席禮謝<span class='note-inline'>(九)</span>。師於晉譯。每嘆缺而不全。是年日照三藏。齎梵本至京。高宗詔於魏國西寺。翻譯經論。師往就問之。照曰。晉第八會文。亦來至此。遂與三藏對校。果獲善財求天主光等十善友文。乃請譯補缺。就於西太原寺。譯出法界品內兩處脫文。一從摩耶夫人後。彌勒菩薩前。中間天主光等十善知識。二從彌勒菩薩後。至三千大千世界微塵數善知識前。中間文殊申手。過一百一十由旬。按善財頂。依此六十卷本為定<span class='note-inline'>(十)</span>。尋奉綸旨。與日照三藏。及道成律師薄塵法師大乘基法師等。同譯蜜嚴等經。顯識等論十有餘部。合二十四卷。復禮法師潤文。慧智法師度語<span class='note-inline'>(十一)</span>。永淳元年四月間。雍州長安縣郭神亮者。修淨行。暴終。諸天引至兜率內院。禮敬慈氏。有一菩薩謂曰。何不受持華嚴。亮以無人講解為辭。曰。現有賢首菩薩弘揚。何得言無<span class='note-inline'>(十二)</span>。文明元年。師與日照三藏。在西太原寺翻經暇。躬親問曰。西域古德。於一代聖教。判權實否。答曰。近代天竺。有二論師。一名戒賢。遠承慈氏。無著。近踵護法。難陀。立法相宗。二稱智光。遠宗文殊。龍勝。近稟青目。清辨。立法性宗。自是判教疑決<span class='note-inline'>(十三)</span>。時成。塵二德問。京兆有王明幹。死入地獄。地藏菩薩教誦偈曰。若人欲了知。三世一切佛。應當如是觀。心造諸如來。入見閻王。王聞之。放免。三日後方蘇。向空觀寺僧定法師說之。然不知有出否。師答曰。此乃華嚴第四夜摩會中偈。檢之果是十行頌也<span class='note-inline'>(十四)</span>。埀拱二年。師於慈恩寺講雜華<span class='note-inline'>(十五)</span>。永昌元年。二月四日。遇于闐三藏因陀羅般若。於神都魏國東寺。告以沙彌般若彌伽薄。昇天誦華嚴。能破修羅陣事<span class='note-inline'>(十六)</span>。天授元年。覲親于夏州。郡牧邑宰。靡不郊迎<span class='note-inline'>(十七)</span>。天授二年。曾州牧宰。迎講大經。因論邪正。會中有左道者。不信佛法。口發惡言。身面忽疱。眉鬚盡爛。遽來求懺。師誡勸曰。此猶華報耳。汝當禮敬三寶。䖍唪華嚴百遍。罪可滅矣。讀經未半。形質如舊<span class='note-inline'>(十八)</span>。長壽年間。師於雲華講百千經。有光明現從口出。須臾成葢。眾所具載<span class='note-inline'>(十九)</span>。延載元年。講至十地品。天華四散。五雲凝空。崇朝不輟。香彩射人<span class='note-inline'>(二十)</span>。證聖元年三月。詔於東都大遍空寺。同實叉難陀。再譯華嚴。弘景。圓測。神英。法寶諸德共譯。復禮綴文。師為筆受。譯堂前陸地開百葉蓮華。眾覩禎祥。競加精練。太后時幸其寺。親受筆削。施供食饌。次移佛授記寺譯<span class='note-inline'>(二十一)</span>。登封元年。詔師於太原寺講大經<span class='note-inline'>(二十二)</span>。神功元年。邊寇拒命。出師討之。特詔師依經呪法。遏除寇虐。師舋浴更衣。建立十一面觀音像。準神呪經。行道始數日。蒯城之外。將士聞天鼓之聲。良鄉縣中。賊眾覩觀音之像。月捷以聞。優詔慰勞<span class='note-inline'>(二十三)</span>。聖曆二年。十月八日譯畢。佛授記寺諸大德。請師開演。勑令十五日啟講。至臘月十二晚。講華藏世界海震動之文。講堂及寺宇。忽然震吼。道俗數千。歎未曾有。難陀三藏。并當寺龍象。具表奏聞。十九日御批下云。因敷演微言。弘揚祕賾。初譯之日。夢甘露以呈祥。開講之辰。感地動而標異。斯乃如來降跡。用符九會文耳。豈朕庸虗。敢當瑞應<span class='note-inline'>(二十四)</span>。新譯唐經。雖增現相普賢世界華藏十定諸品。却脫日照三藏所補文殊按善財文。師以新舊兩經。對勘梵本。將日照補者。安喜學脫處。遂得文續義連。今之所傳。即第四本<span class='note-inline'>(一。晉譯本。二。日照補。三。喜學譯。四。賢首補。今現行者。二十五)</span>。久視元年。五月五日。詔於東都三陽宮。與實叉三藏。同譯入楞伽經<span class='note-inline'>(二十六)</span>。長安二年。於西京清禪寺。與實叉譯文殊授記經<span class='note-inline'>(二十七)</span>。時禮部滎陽鄭公。持心經數千萬遍。再三請解。師為著般若略疏<span class='note-inline'>(二十八)</span>。長安三年。詔與義淨三藏等華梵十四人。共譯金光明最勝王經等二十一部。一百十五卷。師為證譯<span class='note-inline'>(二十九)</span>。長安四年冬杪。勑眾僧於內道場。建華嚴法會。有雙浮圖。放五色光。現於冰內。師親見之。指呈眾德<span class='note-inline'>(三十)</span>。時天后召師於長生殿。問六相十玄之旨。師指殿隅金師子為喻曉之。至一一毛頭。各有金師子。一一毛頭師子。同時頓入一毛中。一一毛中。皆有無邊師子。如是重重無盡。后乃豁然。隨貢金師子章一篇<span class='note-inline'>(三十一)</span>。因對揚。言及岐州舍利。是阿育王靈迹。特命鳳閣侍郎崔玄暐。與師偕往法門寺迎之。時師為大崇福寺主。遂與應大德綱律師等十人。俱至塔所。行道七晝夜。然後啟之。舍利於掌上騰光。隨人福善。感見天殊。臘月除日。至西京崇福寺中。正月十一。達東都洛陽城下。凡摛瑞光者七。抱戴者再<span class='note-inline'>(三十二)</span>。神龍元年。詔與彌陀山。譯無垢淨光陀羅尼經<span class='note-inline'>(三十三)</span>。其年張易之叛逆。因師內弘法力。外贊皇猷。及除凶徒<span class='corr'>已</span>後。賜以鴻臚卿職。固辭固授。遂奏請與弟朝議郎行統萬監康寶藏。歸里養親。中宗降勑褒之<span class='note-inline'>(三十四)</span>。冬十一月朔旦。勑令寫師真儀。御製讚四章<span class='note-inline'>(三十五)</span>。神龍二年。詔與菩提流支。就於西崇福寺。譯寶積經。命為證義<span class='note-inline'>(三十六)</span>。景龍二年。中夏憫雨。勑師集百法師。於薦福寺。以法禱之。近七朝。遽致滂沱。詔曰。敷百座以祈恩。未一旬而獲應。師等精誠。均沾法液。七月復旱。感驗如初。勑曰。慈雲演蔭。法雨含滋。師等熏修。遽蒙昭感<span class='note-inline'>(三十七)</span>。由是中宗。禮為菩薩戒師。賜號國一<span class='note-inline'>(三十八)</span>。師因萬乘歸心。八紘延首。遂奏請於兩都。及吳越清凉山五處起寺。均榜華嚴之號。仍寫三藏。并諸家章疏貯之。於是乎像圖七處。數越萬家。故人於師。皆不稱諱。而以大乘法師。華嚴和尚名焉<span class='note-inline'>(三十九)</span>。後又召師。入內。同義淨三藏。譯七佛藥師等經<span class='note-inline'>(四十)</span>。景雲元年。詔與菩提流支。譯寶積經。帝亦親躬筆受<span class='note-inline'>(四十一)</span>。景雲二年。冬不雪。召師入禁中問之。師曰。有經名隨求即得大自在陀羅尼。若結壇作法。寫是呪語。投於龍湫。應時必獲。詔可其請。遽往藍田山悟真寺龍池所作法。未旬大雪。表奏上聞。制報曰。勑華嚴師。啟請祈恩。三寶流慈。兩度降雪。精誠上感。遂乃盈尺。慮不周洽。且未須出。及六出遍四方。復降詔曰。勑華嚴師。法體如何。焚香纔畢。旋降瑞雪。雖則如來演貺。實由啟懇誠切<span class='note-inline'>(四十二)</span>。太極元年。七月彗星現。睿宗詔華嚴和尚為菩薩戒師。受心地戒。遂傳位。改號先天元年。脫屣忘機。褰衣養德<span class='note-inline'>(四十三)</span>。是年十一月初二日。太上皇以師壽誕。錫衣財。暨食味。誥曰。勑華嚴師。欣承載誕之祥。喜遇高禖之慶。乘茲令日。用表單心。故奉法衣。兼陳湯餅。願壽等恒沙。年同劫石。別賜絹二千匹。俾贍興福所須<span class='note-inline'>(四十四)</span>。和尚雖為五帝門師<span class='note-inline'>(高中。睿玄。武后也)</span>。王臣並皆禮事。然猶糞掃其衣。禪悅其食。惟以戒忍自守。弘法利生為務。前後講華嚴經三十餘遍。間有不了無盡法界。重重帝網義者。又為設巧方便。取鏡十面。八方安排。上下各一。相去一丈餘。面面相對。中安一佛像。然一燈以照之。互影交光。學者因曉剎海涉入重重無盡之旨<span class='note-inline'>(四十五)</span>。由此輪下。從學如雲。莫能悉數。錚錚嗣法者。曰宏觀。文超。東都華嚴寺智光。荷恩寺宗一。靜法寺慧苑。經行寺慧英<span class='note-inline'>(四十六)</span>。其著疏。約百餘卷。晉譯華嚴經探玄記四十卷。一乘教義分齊章四卷。指歸一卷。綱目一卷。玄義章一卷。䇿林一卷。華嚴三昧觀一卷。華藏世界觀一卷。妄盡還源觀一卷。翻譯晉經梵語一卷。唐譯新經音義一卷。華嚴佛菩薩名五卷。華嚴感應傳五卷。楞伽經疏七卷。密嚴經疏三卷。梵網經疏三卷。法華經疏七卷。起信論疏三卷。別記一卷。十二門論宗致義記二卷。法界無差別論義疏一卷。三寶別行記一卷。流轉章一卷。法界緣起章一卷。圓音章法身章十世章共一卷。晚述新經略疏共十二卷<span class='note-inline'>(四十七)</span>。和尚預知時至。解到唐譯第六行文。遂越次釋十定品。僅了九定。便辭帝別眾。於西京大薦福寺。吉祥而逝。屬先天元年十一月十四日也。世壽七十歲。僧臘四十三。帝聽若驚。聖聞如失。越五日。賜誥賻。贈鴻臚卿。絹一千二百匹。葬事準僧例。餘皆官供<span class='note-inline'>(四十八)</span>。以其月二十四日。葬於神禾原華嚴寺南。勑諡賢首<span class='note-inline'>(即依署諡號)</span>。送葬之儀。皆用追寵典屬國三品格式禮也。門人請祕書少監閻朝隱撰碑文。槩表行迹。若欲詳覧。具如西京華嚴寺千里法師別錄。與海東法師光嚴記。翰林侍講崔致遠傳明。</p>
</div>
<div class='div-other'><a id='mulu12' />
<p class='h3'>四祖清凉國師</p><p>四祖諱澄觀。字大休。俗姓夏侯氏。越州會稽人也<span class='note-inline'>(一)</span>。身長九尺四寸。雙手過膝。口四十齒。聲韵如鐘。目光夜發。晝乃不眴。日記萬言。七行俱下。二生於玄宗開元二十六年。母誕之辰。光明滿室。洞徹鄰右<span class='note-inline'>(三)</span>。每童戲。聚沙建塔<span class='note-inline'>(四)</span>。年九歲。禮本州寶林寺體真禪德為師。歲曜一周。解通三藏<span class='note-inline'>(五)</span>。天寶七年。師十一歲。奉恩試經得度<span class='note-inline'>(六)</span>。纔服田衣。思冥理觀。乃講般若涅槃蓮華淨名圓覺等一十四經。起信寶性瑜伽唯識俱舍中百因明等九論<span class='note-inline'>(七)</span>。肅宗至德二年。師受具戒於曇一大師門下。行南山止作事。遂為眾德。講演律藏<span class='note-inline'>(八)</span>。又禮常照禪師。授菩薩戒。原始要終。十誓自勵。體不損沙門之表。心不違如來之制。坐不背法界之經。性不染情愛之境。足不履尼寺之塵。脇不觸居士之榻。目不視非儀之彩。舌不味過午之餚。手不釋圓明之珠。宿不離衣鉢之側<span class='note-inline'>(九)</span>。從牛頭忠徑山欽。問西來宗旨。又謁洛陽無名禪師。印可融寂。自在受用<span class='note-inline'>(十)</span>。即曰。明以照幽。法以達迷。然交暎千門。融冶萬有。廣大悉備。盡法界之術。唯大華嚴。復參東京大詵和尚。聽受玄旨。利根頓悟。再周能演。詵曰。法界宗乘。全在汝矣<span class='note-inline'>(十一)</span>。次後名價日高。迨代宗大曆三年。詔師入內。與大辨正不空三藏。於大興善寺譯經。命為潤文大德。帝一日問佛經大旨。師答條然有緒。帝於言下豁悟。遂事以師禮。恩渥彌厚。至六年進所譯經。凡七十七部。一百二十卷<span class='note-inline'>(十二)</span>。及出譯場辭謝帝後。即開闡華嚴。講至住處品。審文殊隨事。觀照五頂。遂不遠萬里。委命棲托。於大華嚴寺。住錫十稔<span class='note-inline'>(十三)</span>。山上緇侶。懇命敷揚。因思五地聖人。身棲佛境。心證真如。尚起後得智。學世間解。由是博覧六藝。圖史。九流異學。華夏訓詁。竺乾梵字。四圍五明。聖教世典等書。靡不該洽<span class='note-inline'>(十四)</span>。至德宗。建中四年。欲下筆著疏。先求瑞應。即於般若院。啟曼拏羅。優游理觀。祈聖佑之。一夕夢金容。挺持山嶽。月滿毫相。卓立空際。仍於寐內。捧咽面門。既覺而喜。知獲光明遍照徵矣。是月也。設無遮會以慶之<span class='note-inline'>(十五)</span>。從此落筆。恍若有神。絕無停思。當興元元年為始。舊疏中唯賢首得旨。遂宗承之。經前開十門談玄。釋文以四分分科。至貞元三年告就。疏成二十卷。其夕又夢自身為龍。頭枕南臺。尾蟠北臺。鱗鬣耀空。光逾皎日。須臾奮迅。化成百千小龍。分照四方而去。遂悟此是流通大疏之兆也<span class='note-inline'>(十六)</span>。初為眾講。感景雲凝停空中。逾時不散<span class='note-inline'>(十七)</span>。後又為僧睿等百餘講者。造隨疏演義鈔四十卷。隨文手鏡一百卷<span class='note-inline'>(十八)</span>。貞元七年。河東節度使李自良。請師於崇福寺講新疏。德宗聞其風。遣中使李輔光。宣詔入都。問佛法大意<span class='note-inline'>(十九)</span>。貞元十二年。宣河東節度使禮部尚書李詵。備禮迎師入京。詔同罽賓三藏般若。翻譯烏茶國所進華嚴後分梵夾。師承睿旨。於六月五日為始翻譯。帝親預譯場。一日不至。即命僧寂光依律說欲云。皇有國事因緣。如法僧事。與欲清淨。至十四年二月二十四日譯就。共四十卷。進上<span class='note-inline'>(二十)</span>。是年四月。帝生誕。詔請師。於麟德殿。開示新譯華嚴宗旨。羣臣大集。師陞高座說曰。我皇御宇。德合乾坤。光宅萬方。重譯來貢。特回明詔。再譯真詮。觀顧多天幸。承旨幽讚。極虗空之可度。體無邊涯。大也。竭滄溟而可飲。法門無盡。方也。碎塵剎而可數。用無能測。廣也。離覺所覺。朗萬法之幽邃。佛也。芬敷萬行。榮耀眾德。華也。圓茲行德。飾彼十身。嚴也。貫攝玄微。以成真光之彩。經也。總斯經題之七字。乃為一部之宏綱。將契本性。非行莫階。故說普賢無邊勝行。行起解絕。智證圓明。無礙融通。現前受用。帝大悅。讚曰。妙哉言乎。微而且顯。賜紫衲方袍。禮為教授和尚<span class='note-inline'>(二十一)</span>。五月遣中使霍仙鳴。傳宣[彳*崔]入。詔令造新譯華嚴後分經疏。師奉旨。述後分疏十卷。行願品經別行疏一卷<span class='note-inline'>(二十二)</span>。貞元十五年。詔受鎮國大師號。進天下大僧錄<span class='note-inline'>(二十三)</span>。四月帝誕節。勑有司備儀輦。迎教授和尚入內殿。闡揚大經。師陞座曰。大哉真界。萬法資始。包空有而絕相。入言象而無迹。我佛得之。妙踐真覺。廓盡塵習。融身剎以相含。流聲光而遐燭。我皇得之。靈鑒虗極。保合太和。聖文掩於百王。淳風扇於萬國。華嚴經者。即窮斯旨趣。盡其源流。故恢廓宏遠。包納冲邃。不可得而思議矣。失其旨也。徒修因於曠劫。得其門也。等諸佛於一朝。諦觀一塵。法界在掌。理深智遠。識昧辭單。塵黷聖聰。退座而<span class='corr'>已</span>。帝時默湛海印。朗然大覺。顧謂羣臣曰。朕之師。言雅而簡。辭典而富。扇真風於第一義天。能以聖法。清凉朕心。仍以清涼。賜為國師之號<span class='note-inline'>(二十四)</span>。由是中外台輔重臣。咸以八戒。禮而師之<span class='note-inline'>(二十五)</span>。時順宗在東宮。以心要遣問於師。師答書曰。至道本乎一心。心法本乎無住。無住心體。靈知不昧。性相寂然。包含德用。迷現量則惑苦紛然。悟真性則空明廓徹。雖即心即佛。惟證者方知。又請述了義一卷。并食肉得罪因緣一篇<span class='note-inline'>(二十六)</span>。永貞元年。順宗登帝位。詔師於興唐寺。為造普光殿。華嚴閣。塑華藏剎。圖法界會<span class='note-inline'>(二十七)</span>。憲宗元和二年。南康王韋皐。相國武元衡。請著法界觀玄鏡一卷<span class='note-inline'>(二十八)</span>。元和五年。詔師入內談法。帝問華嚴所詮。何謂法界。師曰。法界者。一切眾生身心之本體也。從本<span class='corr'>已</span>來。靈明廓徹。廣大虗寂。唯一真境而<span class='corr'>已</span>。無有形貌而森羅大千。無有邊際而含容萬有。昭昭於心目之間而相不可覩。晃晃於色塵之內而理不可分。非徹法之慧目。離念之明智。不能見自心如此之靈通也。故世尊初成正覺。歎曰奇哉。我今普見一切眾生。具有如來智慧德相。但以妄想執著而不能證得。於是稱法界性。說華嚴經。全以真空揀情。事理融攝。周遍凝寂。是之謂法界大旨。帝聽玄談<span class='corr'>已</span>。廓然自得。即勑有司。別鑄金印。遷賜僧統清凉國師之號。統冠天下緇侶。主教門事<span class='note-inline'>(二十九)</span>。穆宗。敬宗。咸仰巨休。悉封大照國師<span class='note-inline'>(三十)</span>。文宗太和五年。帝受心戒於師。誓不食蛤<span class='note-inline'>(三十一)</span>。開成元年。帝以師百歲壽誕。賜衣財食味。加封大統國師<span class='note-inline'>(三十二)</span>。大經前後。講五十遍<span class='note-inline'>(三十三)</span>。無遮大會。一十五設<span class='note-inline'>(三十四)</span>。凡著述現流傳者。總四百餘卷。相國齊抗。鄭餘慶。高郢。請撰華嚴綱要三卷。相國李吉甫。侍郎歸登。鮒馬杜琮。請述正要一卷。僕射高崇文。請著鏡燈說文一卷。司徒嚴綬。司空鄭元。<span class='corr'>刺</span>史陸長源。請撰三聖圓融觀一卷。節度使薛華。觀察使孟簡。中書錢徽。拾遺白居易。給事杜羔等。請製七處九會。華藏界圖。心鏡說文十卷。又與僧錄靈䆳大師。十八首座。十寺三學上流。製華嚴圓覺四分中觀等經律論關脉三十餘部。又述大經了義備要三卷。七聖降誕節對御講經談論文。兼一家詩牋表章。總八十餘卷<span class='note-inline'>(三十五)</span>。弟子為人師者。三十有八。海岸。寂光為首。稟受學徒一千。唯東京僧睿。圭山宗密。獨得其奧。餘皆虗心而來。實腹而去<span class='note-inline'>(三十六)</span>。開成三年。三月六日。召上足三教首座寶印大師海岸等。囑曰。吾聞偶運無功。先聖悼嘆。復質無行。古人恥之。無昭穆動靜。無綸緒往復。勿穿鑿異端。勿順非辨偽。勿迷陷邪心。勿固牢鬪諍。大明不能破長夜之昏。慈母不能保身後之子。當取信於佛。無取信於人。真界玄微。非言說所顯。要以深心體解。朗然現前。對境無心。逢緣不動。則不孤我矣。言訖。趺坐而逝<span class='note-inline'>(三十七)</span>。師生歷九朝。為七帝師。俗壽一百二。僧臘八十三。言論清雅。動止作則。學瞻九流。才供二筆。盡形一食。不蓄餘長<span class='note-inline'>(三十八)</span>。文宗以祖聖崇仰。特輟朝三日。重臣縞素<span class='note-inline'>(三十九)</span>。蛻經三七。顏光益潤。端身凜嶽<span class='note-inline'>(四十)</span>。其月二十七日。承旨奉全身塔於終南山<span class='note-inline'>(四十一)</span>。初朞有梵僧到闕。表稱於葱嶺見二使者。凌空而過。以呪止而問之。答曰。余乃北印度文殊堂神也。東震取華嚴菩薩大牙。歸國供養。有旨啟塔驗之。果失一牙。唯三十九存焉。璨然如霜。面貌如生<span class='note-inline'>(四十二)</span>。遂闍維。得舍利數千粒。明光瑩潤<span class='note-inline'>(四十三)</span>。舌如紅蓮。火不能變<span class='note-inline'>(四十四)</span>。上勑諡。仍號清凉國師<span class='note-inline'>(亦依號諡也。四十五)</span>。賜塔額曰妙覺<span class='note-inline'>(四十六)</span>。詔相國裴休撰碑記<span class='note-inline'>(四十七)</span>。勑寫國師真儀。奉安大興唐寺。文宗御製像讚八章<span class='note-inline'>(四十八)</span>。餘如別傳。</p>
</div>
<div class='div-other'><a id='mulu13' />
<p class='h3'>五祖圭峰大師</p><p>五祖諱宗密號圭峰。師居是山。因得斯稱。德宗建中元年生也。果州西充縣人。俗姓何氏。家世業儒。一師髫齓時。精通儒學。洎弱冠。聽習經論。止葷茹。親禪德<span class='note-inline'>(二)</span>。憲宗元和二年。將赴貢舉。偶值遂州大雲寺道圓禪師法席。問法契心。如針芥相投。遂求披剃。時年二十七也<span class='note-inline'>(三)</span>。為沙彌時。一日隨眾僧齋於府吏任灌家師。居末座。以次授經。得圓覺十二章。讀一二章。豁然大悟。身心喜躍。歸白於圓。圓曰。此經諸佛授汝耳。汝當大弘圓頓之教。汝行矣。無滯一隅<span class='note-inline'>(四)</span>。遂當年受具戒。奉命辭去。謁荊南忠。禪師。忠曰。傳教人也。復參洛陽照。禪師。昭曰。菩薩中人也<span class='note-inline'>(五)</span>。元和五年。抵襄漢。遇恢覺寺靈峯闍黎。病中授與清凉國師所撰華嚴大疏二十卷。大鈔四十卷。覽之。欣然曰。吾禪遇南宗。教逢圓覺。一言之下。心地開通。一軸之中。義天朗耀。今復得此大法。吾其幸哉。即為眾講一遍<span class='note-inline'>(六)</span>。元和六年。往東都禮祖塔。駐錫永穆寺。四眾再請。講第二遍。聽徒中有泰恭者。不勝慶遇。斷臂酬恩<span class='note-inline'>(七)</span>。師因未見清凉。遂修書一緘。并述領解新疏鈔中關節血脉一篇。遙敘門人之禮。差徒玄珪。智輝。馳奉疏主。疏主即批答云。不面不傳。得旨繫表。意猶吾心。未之有也。非憑聖力。必藉宿因。輪王真子。可以為喻。倘得一面。印所懸解。復何加焉<span class='note-inline'>(八)</span>。講畢。詣上都。禮覲清凉國師。印曰。毗盧華藏。能從我游者。舍汝其誰歟。初二年間。晝夜隨侍。次後雖於諸寺講論。有疑則往來咨決不絕<span class='note-inline'>(九)</span>數年請益後。至元和十一年春。在終南山智炬寺。出圓覺科文。纂要二卷<span class='note-inline'>(十)</span>。誓不下山。遍閱藏經三年<span class='note-inline'>(十一)</span>。願畢。十四年於興福寺。出金剛纂要疏一卷。鈔一卷<span class='note-inline'>(十二)</span>。十五年春。於上都興福保壽二寺。集唯識疏二卷<span class='note-inline'>(十三)</span>。長慶元年。退居鄠縣草堂寺<span class='note-inline'>(十四)</span>。二年春。重治圓覺經解。又於南山豐德寺。製華嚴綸貫五卷<span class='note-inline'>(十五)</span>。三年夏。於豐德寺。纂四分律疏三卷<span class='note-inline'>(十六)</span>。至冬初。圓覺著述功就。大疏三卷。大鈔十三卷<span class='note-inline'>(十七)</span>。隨後又註略疏兩卷。小鈔六卷。道場修證儀十八卷<span class='note-inline'>(十八)</span>。太和二年慶成節。文宗詔入內殿。問諸法要。賜紫袍。勑號大德<span class='note-inline'>(十九)</span>。朝臣士庶。咸皆歸仰。唯相國裴休。深入堂奧而為外護<span class='note-inline'>(二十)</span>。山南溫造尚書問。悟理息妄之人。不復結業。一期壽終之後。靈性何依。師曰。一切眾生。莫不具有覺性。靈明空寂。與佛無殊。但以無始劫來。未曾了悟。妄執身為我相。故生愛惡等情。隨情造業。隨業受報。生老病死。長劫輪迴。然身中覺性。未曾生死。如夢被驅役。而身本安閑。如池水作冰。而濕性不易。若能悟此性。即是法身。本自無生。何有依托。真理雖然頓達。妄情難以卒除。須常覺察。損之又損。但可以空寂為自體。勿認色身。以靈知為自心。勿認妄念。妄念若起。都不隨之。即臨命終時。業自不能繫。雖有中陰。所向自由。天上人間。隨意寄托。若愛惡之念<span class='corr'>已</span>泯。即不受分段之身。若微細流注寂滅。則圓覺大智朗然。隨機現化。名之為佛。偈曰。作有義事。是惺悟心。作無義事。是狂亂心。狂亂隨情念。臨終被業牽。惺悟不由情。臨終能轉業<span class='note-inline'>(二十一)</span>。前後著涅槃。起信。蘭盆。行願。法界觀等經論疏鈔。并集諸宗禪言為禪源詮。及酬答書偈議論等。總九十餘卷<span class='note-inline'>(二十二)</span>。武宗會昌元年。正月六日。於興福院誡門人。令舁屍施鳥獸。其骨焚而散之。言訖坐滅<span class='note-inline'>(二十三)</span>。其月二十二日。道俗奉全身於圭峯茶毗。得舍利數十粒。皆白潤。及火後。門人泣而求之。並得於煨燼內。乃藏之石室<span class='note-inline'>(二十四)</span>。閱世六十二。僧臘三十四。門弟子僧尼四眾得度脫者。凡數千人。相國裴休撰碑文。略曰。一心者。萬法之總也。分而為定慧。開而為六度。散而為萬行。萬行未曾非一心。一心未甞違萬行。故禪師之為道也。以知見為法門。以寂靜為正味。慈忍為甲冑。慧斷為劍矛。鎮撫邪雜。解釋縲籠。窮子不歸。貧女不富。吾師恥之。三乘不興。四分不振。吾師恥之。忠孝不並化。荷擔不勝任。吾師恥之。故皇皇於濟拔。汲汲於開誘。不以一行自高。不以一德自聳。人有皈依者。不俟請而往也。有求益者。不俟憤則啟矣。雖童幼。不簡於應接。雖傲狠。不怠於扣勵。真如來付囑之菩薩。眾生不請之良友。其四依之一乎。其十地之人乎<span class='note-inline'>(二十五)</span>。至宣宗追諡定慧禪師。塔曰青蓮<span class='note-inline'>(二十六)</span>。詳載他集。</p>
<p>法界宗五祖略記<span class='note-inline'>(終)</span></p>
</div></div></div>
<div class='div-other'><a id='mulu14' />
<p class='h1'>No. 767-5 論主馬鳴菩薩略錄</p><p>菩薩中天竺土。波羅奈國人也。父名盧伽。母名瞿那。當佛入滅六百年後示生<span class='note-inline'>(一)</span>。初降生時。感動諸馬悲鳴不<span class='corr'>已</span>。故號馬鳴。亦名功勝。以有作無作諸功德中。最為殊勝故<span class='note-inline'>(二)</span>。未出家前。聞富那奢尊者。道證深邃。識見高遠。往謂之曰。沙門。世間言論。我能毀壞。如雹摧草。屈則斬舌。尊者徐應之曰。諸佛法中。不出二諦。就世俗諦。假名為我。第一義諦。皆悉空寂。如是推求。我何可得。汝當思惟。定為誰勝。馬鳴心念。世俗諦假。第一義空。如斯二諦。既無所得。如何可壞。我墮負矣。遂稽首謝屈<span class='note-inline'>(三)</span>。尊者度令出家。語大眾曰。此大士者。昔為毗舍離國王。有一類人。如馬裸露。王運神力。分身為蠶。民乃得衣。王後復生中印度境。人馬皆悉愛戀悲鳴。因號馬鳴。摩訶摩耶經中。如來記云。吾滅度後六百年<span class='corr'>已</span>。諸外道等。邪見競興。毀滅佛法。有一比丘。名曰馬鳴。善說法要。度人無量。降伏一切邪見外道。今正是其時也<span class='note-inline'>(四)</span>。及剃度後。尊者復以神力化悟。先置經於暗室。尋令取之。白言。室暗不見。告曰。但能向往。何患無見。即以神光。徹照巨細。疑曰。此幻也。盡其術以除之。明相倍盛。始知尊者指光晃耀。心便諦信<span class='note-inline'>(五)</span>。尊者將入涅槃。以法付囑。告以偈言。譬如暗室。然大明炬。所有諸物。照悉無異。如來法炬。熾亦如是。流布人間。滅諸暗痴。諸賢聖人。守護委託。次至於我。用汝付囑。汝當至心。受持不絕。令未來世。永得饒益<span class='note-inline'>(六)</span>。大士受付囑<span class='corr'>已</span>。由是建大法幢。摧伏異道。遂造甘蔗論六百卷。釋楞伽經<span class='note-inline'>(七)</span>。又造一心遍滿論。融俗歸真論。真如三昧論等百有餘部。皆啟深經妙旨。悉斥邪見顛眸<span class='note-inline'>(八)</span>。後因文多義邈。淺識難窺。復依華嚴密嚴勝鬘光明大集楞伽瓔珞般若法華涅槃等百本大乘經。造大乘起信論。令其義豐文約。解行雙備。上中下根。並入法界<span class='note-inline'>(九)</span>。四眾見聞者。起信受度。不可勝數。華氏國俗尚伎樂。遂作樂名[口*賴]吒唎羅。用化人民。於樂音中。調韵哀婉。宣說諸法無常苦空。感動貴賤等人。皆悉發心出家。後有五百王子。一聞開悟。厭欲離俗。王恐國內虗曠。世業廢毀。嚴禁伎人。不得更作<span class='note-inline'>(十)</span>。又善能撫琴以宣法音。諸馬聞之。咸悉悲鳴。名聞諸國。靡不仰慕<span class='note-inline'>(十一)</span>。月支國王。弗能致奉。集四種兵。圍華氏城。索金錢九億。并馬鳴大士當相赦。王即備儀以行。遂解兵圍和好<span class='note-inline'>(十二)</span>。月支王還國。將欲試驗以行正法。取馬七匹。絕其水草。經至七日。集內外沙門異學。王躬禮請陞座說法。令繫七馬於會眾前。飤以草糓。馬皆諦聽法要而不食。唯悲鳴垂淚而<span class='corr'>已</span>。於是王臣拜伏。魔外傾心<span class='note-inline'>(十三)</span>。後復還華氏國。轉大法輪。忽有老人。坐前仆地。大士告曰。此非庸流。當有異相。言訖不見。俄而從地踴出一金色人。旋復化為女子。右手指之。而說偈曰。稽首長老尊。當受如來記。今於此地上。宣通第一義。說<span class='corr'>已</span>。瞥然不見。大士曰。將有魔來。與我校力。少頃。風雨暴至。天地晦暝。大士曰。魔來。信矣。吾當除之。即指空中。現一大金色龍。奮發威神。震動山嶽。大士儼然於座。魔事隨滅。經七日。有一小蟲。大若蟭螟。潛形座下。大士以手取之。示眾曰。斯乃魔之所變。盜聽吾法耳。放之令去。魔不能動。告曰。汝但歸依三寶。即得神通。遂復本形。作禮懺悔。問曰。汝名誰耶。眷屬多少。答曰。我名迦毗摩羅。眷屬三千。問曰。盡汝神力。變化若何。答曰。我化巨海。極為小事。問曰。汝化性海得不。對曰。性海我未甞知。即為說曰。山河大地。皆依建立。三昧六通。由茲發現。摩羅聞<span class='corr'>已</span>。遂發信心。與諸徒眾。俱來求度。大士乃召五百羅漢。與授具戒<span class='note-inline'>(十四)</span>。復告之曰。如來正法眼藏。今當付囑於汝。偈言。隱顯即本法。明暗元不二。今付悟了法。非取亦非離。囑<span class='corr'>已</span>。即入龍王奮迅三昧。挺身空中。如日輪相。然後示滅。四眾以真體。藏之龍龕<span class='note-inline'>(十五)</span>。摩訶衍論云。若尅其本。大光明佛。若校其因。八地菩薩。西域造論興宗。推為始祖矣。</p>
</div>
<div class='div-other'><a id='mulu15' />
<p class='h1'>No. 767-6 記主長水大師略錄</p><p>法師諱子璿。杭之錢塘人也。俗姓鄭。父名恢。別號東平。母張氏。一生於宋太祖乾德三年三月三也。質稟異人。智辨不類<span class='note-inline'>(二)</span>。九歲禮普慧寺契宗為師。便誦楞嚴不輟<span class='note-inline'>(三)</span>。十二進沙彌。十三度具戒<span class='note-inline'>(四)</span>。太平興國中。詣秀州靈光寺<span class='note-inline'>(即精嚴寺)</span>。依洪敏法師聽講。至動靜二相。了然不生有省。告敏曰。敲空擊木。尚落筌罤。舉目揚眉。<span class='corr'>已</span>成擬議。去此二途。方契斯旨。敏拊而證之。遂傳華嚴教觀。隱賾玄奧。無不深究<span class='note-inline'>(五)</span>。厥後登法席。開誘緇褐。無慮三十餘會。感天雨華。即今嘉興楞嚴寺中雨華堂也<span class='note-inline'>(六)</span>。然欲探禪源。罔知攸往。聞滁州瑯琊山慧覺禪師。道重當世。趨往參見。值上堂次。出問曰。清淨本然。云何忽生山河大地。覺勵聲曰。清淨本然。云何忽生山河大地。師當下豁悟願侍巾瓶。瑯琊曰。汝宗不振久矣。宜勵志扶持。報佛恩德。勿以殊宗為介意也。乃如教拜辭<span class='note-inline'>(七)</span>。後住長水。會下徒眾千餘。語曰。道非言象得。禪非擬議知。會意通玄。曾無別致。由是二宗皆仰慕之。稱為秀州長水大師<span class='note-inline'>(八)</span>。仁宗天聖年間。撰楞嚴義疏十卷。并科旨二篇。丞相王公。序以冠首。次又出金剛經刊定記。并起信論疏筆削記。並盛傳於世<span class='note-inline'>(九)</span>。又講行願鈔。法界觀。圓覺經。十六觀等。亦無慮數十會<span class='note-inline'>(十)</span>。大中祥符六年。翰林學士錢公易。奏賜紫衣。署號長水疏主楞嚴大師<span class='note-inline'>(十一)</span>。寶元元年。夏四月。預先說法辭眾。至望旦入滅。俗壽七十五也。踰月。痊塔於城南真如院<span class='note-inline'>(十二)</span>。時有晉水法師源公。學華嚴宗於五臺。南還。聽楞嚴圓覺起信唯識等經論於長水。獨得璿師之奧。長水遂以法。傳於晉水焉<span class='note-inline'>(十三)</span>。元祐元年。高麗國王子祐世僧統義天。航海來朝。請益於慧因源公之室。而為長水法孫。過真如。禮靈塔。請主客員外郎楊公傑題其額。并請朝散大夫紫金魚袋章衡撰塔亭記<span class='note-inline'>(十四)</span>。高宗建炎中。金人發其塔。見師顏如生。端坐缸中。爪髮旋身。眾皆驚悸羅拜。掩之而去<span class='note-inline'>(十五)</span>。餘如僧史等述。</p>
</div>
<div class='div-other'><a id='mulu16' />
<p class='h1'>No. 767-7 起信論法相</p>
<div class='div-other'><a id='mulu17' />
<p class='h2'>因緣分<span class='note-inline'>(一)</span></p><p style="margin-left:1em">八因緣　一令離苦得樂　二釋根本之義　三令根熟不退　四令根少修信　五示方便消障　六習止觀治過　七示念佛往生　八示利益勸修<span class='note-inline'>(初一總相後七別相)</span>。</p>
</div>
<div class='div-other'><a id='mulu18' />
<p class='h2'>立義分<span class='note-inline'>(二)</span></p><p style="margin-left:1em">衍乘二相　一法。一心也。</p>
<p style="margin-left:1em">　開二門　一心真如門　二心生滅門。</p>
<p style="margin-left:1em">二義。三大也。</p>
<p style="margin-left:1em">　三種大　一體大　二相大　三用大。</p>
</div>
<div class='div-other'><a id='mulu19' />
<p class='h2'>解釋分<span class='note-inline'>(三)</span></p><p style="margin-left:1em">解釋三　一顯示正義　二對治邪執　三分別道相。</p>
<p style="margin-left:1em;text-indent:-1em">△顯示正義<span class='note-inline'>(二)</span>　一心法<span class='note-inline'>(一法界心也亦名眾生心)</span>。</p>
<p style="margin-left:1em">二義門　一心真如門　二心生滅門。</p>
<p style="margin-left:1em;text-indent:-1em">△真如門開五種真如　一離言中法界真如<span class='note-inline'>(相總門也圖教詮)</span>　二離言中絕相真如<span class='note-inline'>(離言說名字心緣相也。頓教詮)</span>　三依言中如實不空真如<span class='note-inline'>(淨法滿足也。終教詮)</span>　四依言如實空中法空真如<span class='note-inline'>(法我染法不相應也。始教詮)</span>　五依言如實空中我空真如<span class='note-inline'>(人我染法不相應也。小教詮。此二在下對治中顯)</span>。</p>
<p style="margin-left:1em;text-indent:-1em">△生滅門開二義　一心。一識<span class='note-inline'>(如來藏心也亦名黎耶識)</span>。</p>
<p style="margin-left:1em">二義　一覺義　二不覺義。</p>
<p style="margin-left:1em;text-indent:-1em">△覺義有三　一本覺　二始覺　三究竟覺。</p>
<p style="margin-left:1em">始覺三位　一名字　二相似　三隨分。</p>
<p style="margin-left:1em">四覺　一本覺　二不覺　三始覺　四究竟覺。</p>
<p style="margin-left:1em">二覺　一差別<span class='note-inline'>(四覺各別)</span>　二平等<span class='note-inline'>(等同一覺)</span>。</p>
<p style="margin-left:1em">四相　一滅相<span class='note-inline'>(十信名覺)</span>　二異相<span class='note-inline'>(三賢似覺)</span>　三住相<span class='note-inline'>(十地分覺)</span>　四生相<span class='note-inline'>(等覺至佛地究竟覺)</span>。</p>
<p style="margin-left:1em">本覺有二　一隨染本覺　二性淨本覺。</p>
<p style="margin-left:1em">隨染本覺二相　一智淨相　二妙業相。</p>
<p style="margin-left:1em">性淨本覺有四大義　一如實空鏡　二因熏習鏡　三法出離鏡　四緣熏習鏡。</p>
<p style="margin-left:1em;text-indent:-1em">△不覺義開十　初根本不覺<span class='note-inline'>(妄念也)</span>　二業相　三見相　四境相<span class='note-inline'>(無明不覺生三細也)</span>　五智相　六續相　七執取　八計名　九起業　十苦相<span class='note-inline'>(境界為緣長六粗也)</span>。</p>
<p style="margin-left:1em">並名枝末不覺。</p>
<p style="margin-left:1em">覺與不覺二相　一同相<span class='note-inline'>(同一真如性相)</span>　二異相<span class='note-inline'>(無漏無明業幻差別)</span>。</p>
<p style="margin-left:1em;text-indent:-1em">△生滅因緣成二　一黎耶因　二無明緣。</p>
<p style="margin-left:1em">眾生依轉三　一心<span class='note-inline'>(梨耶)</span>　二意<span class='note-inline'>(五意)</span>　三識<span class='note-inline'>(意識)</span>。</p>
<p style="margin-left:1em">意有五名　一業識　二轉識　二現識　四智識　五相續識。</p>
<p style="margin-left:1em">二識依起　一業識依無明熏起　二事識依見愛增長。</p>
<p style="margin-left:1em">六染心　一執相應染<span class='note-inline'>(三賢信相應地離也)</span>　二不斷相應染<span class='note-inline'>(初淨心地離也)</span>　三分別智相應染<span class='note-inline'>(七無相地離也)</span>　四現色不相應染<span class='note-inline'>(八色自在地離也)</span>　五能見心不相應染<span class='note-inline'>(九心自在地離也)</span>　六根本業不相應染<span class='note-inline'>(十地終心佛地離也)</span>。</p>
<p style="margin-left:1em">二礙亦名二障　染心。名煩惱礙<span class='note-inline'>(障真如根本智)</span>　無明。名智礙<span class='note-inline'>(障世俗自然業智)</span>。</p>
<p style="margin-left:1em;text-indent:-1em">△生滅相二種　一粗<span class='note-inline'>(前三染與心相應)</span>　二細<span class='note-inline'>(後三染與心不相應)</span>。</p>
<p style="margin-left:1em">粗細四句　一粗中粗<span class='note-inline'>(初染凡夫境)</span>　二粗中細<span class='note-inline'>(二三染)</span>　三細中粗<span class='note-inline'>(四五染。此二菩薩境)</span>　四細中細<span class='note-inline'>(六染。佛境)</span>。</p>
<p style="margin-left:1em">六染依因緣二法　一因。不覺也<span class='note-inline'>(後三染)</span>　二緣。妄境也<span class='note-inline'>(前三染)</span>。</p>
<p style="margin-left:1em;text-indent:-1em">△四法相熏起染淨法　一真如淨法　二無明染因　三業識妄心　四六塵妄境。</p>
<p style="margin-left:1em">熏起染法有三義　一境界熏妄心又二　一增長念熏<span class='note-inline'>(智續)</span>　二增長取熏<span class='note-inline'>(執計)</span>。</p>
<p style="margin-left:1em">二妄心熏無明又二　一業識熏<span class='note-inline'>(受三乘苦)</span>　二事識熏<span class='note-inline'>(受六凡苦)</span>。</p>
<p style="margin-left:1em">三無明熏真如又二　一根本無明熏<span class='note-inline'>(能成業識)</span>　二所見見愛熏<span class='note-inline'>(能成事識)</span>。</p>
<p style="margin-left:1em">熏起淨法有二義　一妄心熏真如又二　一事識熏<span class='note-inline'>(凡小厭欣)</span>　二意熏習<span class='note-inline'>(大乘厭欣)</span>。</p>
<p style="margin-left:1em">二真如熏無明又二　一自體相熏　二用熏習。</p>
<p style="margin-left:1em">體相熏令二益　一厭<span class='note-inline'>(厭生死苦)</span>　二欣<span class='note-inline'>(欣涅槃樂)</span>。</p>
<p style="margin-left:1em">欣厭須二法　一內因<span class='note-inline'>(真如體相內熏。正因也。木中火性)</span>　二外緣<span class='note-inline'>(佛菩薩等外熏。緣因也。人加鑽燧)</span>。</p>
<p style="margin-left:1em">用熏二緣　一差別緣　二平等緣。</p>
<p style="margin-left:1em">差別又二　一近<span class='note-inline'>(速得度故)</span>　二遠<span class='note-inline'>(久遠得度)</span>。</p>
<p style="margin-left:1em">近遠緣具二法　一增長行　二受道果。</p>
<p style="margin-left:1em">體用熏二分別　一未相應　二<span class='corr'>已</span>相應。</p>
<p style="margin-left:1em">佛身有二　一應身<span class='note-inline'>(凡小依事識見)</span>　二報身<span class='note-inline'>(菩薩依業識見)</span>。</p>
<p style="margin-left:1em">又二身　一法身<span class='note-inline'>(智性即色)</span>　二智身<span class='note-inline'>(色性即智)</span>。</p>
<p style="margin-left:1em;text-indent:-1em">△對治邪執我見有二　一人我見<span class='note-inline'>(依凡夫起)</span>　二法我見<span class='note-inline'>(依二乘起)</span>。</p>
<p style="margin-left:1em;text-indent:-1em">△分別道相發心有三　一信成就發心　二解行發心　三證發心。</p>
<p style="margin-left:1em">信成就發心又三　一直心<span class='note-inline'>(正念真如)</span>　二深心<span class='note-inline'>(集諸善行)</span>　三悲心<span class='note-inline'>(㧞眾生苦)</span>。</p>
<p style="margin-left:1em">方便有四　一行根本<span class='note-inline'>(不住生死之智不住涅槃之悲)</span>　二能止<span class='note-inline'>(能止惡法)</span>　三發起善根<span class='note-inline'>(禮供三寶)</span>　四大願平等<span class='note-inline'>(發願度盡眾生)</span>。</p>
<p style="margin-left:1em">菩薩示方便二　一為怯弱眾生速成正覺　二為懈慢眾生祗劫成道。</p>
<p style="margin-left:1em">菩薩三平等　一種性根等　二發心等　三所證等。</p>
<p style="margin-left:1em">發心相有三　一真心。無分別　二方便心。利眾生　三業識心。微細起滅。</p>
</div>
<div class='div-other'><a id='mulu20' />
<p class='h2'>修行信心分<span class='note-inline'>(四)</span></p><p style="margin-left:1em">一信根本<span class='note-inline'>(念真如法)</span>　二信佛<span class='note-inline'>(求一切智)</span>　三信法<span class='note-inline'>(修諸波羅蜜)</span>　四信僧<span class='note-inline'>(行二利行)</span>。</p>
<p style="margin-left:1em">修五門行　一施　二戒　三忍　四進　五止觀。</p>
<p style="margin-left:1em">懺悔四障　一惡業<span class='note-inline'>(過去障也)</span>　二魔鬼　三世務　四病苦<span class='note-inline'>(現在三障)</span>。</p>
<p style="margin-left:1em">修真如三昧得十利益　一諸佛護念　二不怖魔鬼　三外道不惑　四遠離罪謗　五滅惡覺疑　六佛境增信　七生死不怯　八柔和無惱　九減損煩惱　十得定不驚。</p>
<p style="margin-left:1em">觀行相有四　一法相觀　二大悲觀　三大願觀　四精進觀。</p>
<p style="margin-left:1em">觀法相三　一觀過如夢　二觀現如電　三觀未如雲又四　一無常觀　二苦觀　三無我觀　四不淨觀。</p>
<p style="margin-left:1em">止觀對治二門　一止。治凡夫住著世間　二觀。治二乘不起大悲。</p>
</div>
<div class='div-other'><a id='mulu21' />
<p class='h2'>勸修利益分<span class='note-inline'>(五)</span></p><p style="margin-left:1em">修成三益　初聞時益　二思時益　三修時益。</p>
<p style="margin-left:1em">毀謗三報　初經劫受苦　二自害害他　三斷三寶種。</p>
</div><p>起信論法相<span class='note-inline'>(終)</span></p>
</div>
<div class='div-other'><a id='mulu22' />
<p class='h1'>No. 767-8 起信論釋教義中詮真妄生滅法相之圖</p><p style="margin-left:1em">覧斯圖者。須熟讀論文。深研義理。意旨自得矣。且就生滅一門而觀。若背覺合塵。則翻淨而為染。若斷惑證真。則轉凡而成聖。又兼真如二門而觀。若依真起妄。則法性隨緣。即真如門成生滅門。若會緣入實。則無明體空。即生滅門成真如門。復加圓融統觀。染淨妄真。總不離法界藏心矣。如此流變三疊順逆觀之。或迷或悟。或佛或生。顧在當人用心何如耳。豈有一定法哉。發趣道相者。宜慎思之。</p>
<p style="margin-left:9em">慈雲灌頂行者續法題</p>
<div><img src='../images/X45p0544_01.gif' alt='X45p0544_01.gif' /></div>
<div><img src='../images/X45p0545_01.gif' alt='X45p0545_01.gif' /></div>
</div>
</div><!-- end of div[@id='body'] -->
</body></html>