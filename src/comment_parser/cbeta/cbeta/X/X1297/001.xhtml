<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>宗鑑法林</title>
  <link rel="stylesheet" type="text/css" href="../cbeta.css" />
</head>
<body>
<div id='body'>

<div class='div-other'><a id='mulu1' />
<p class='h1'>凡例</p>
<ul class="">
<li><span class="corr"/>是書之會集也始於壬辰春在塞北之法林寺。其鐫版訖工也於甲午夏在京師柏林之宗鑑堂。今題曰宗鑑法林。識地也。</li>

<li><span class="corr"/>集書者皆以南嶽青原對出。未免舛錯。今依統要。南嶽歸南嶽。青原歸青原。支派既<span class="corr">已</span>清晰。覧者自無諸譌。</li>

<li><span class="corr"/>天皇天王之誤。兩家聚訟不休。終為千古疑案。欲為分剖誠難置喙。況<span class="corr">已</span>墜之宗何必深論。今將二字放一黑圈。以俟後之作者。</li>

<li><span class="corr"/>事必遵古。洞下五代之譌。昉於近世。從前皆不言及。故亦未之聞。今何敢妄加筆削。謹遵會元等書。庶免前賢之呵叱以取罪愆。</li>

<li><span class="corr"/>南嶽下自馬祖一始至五峰學林臯豫止。青原下自石頭遷始至指南徹雪關誾止。以後語錄繁多。誠有未備。</li>

<li><span class="corr"/>公案自宋元以來流傳者一千七百則人所共知。每言及必舉是數。更不知此外別有妙悟。埋沒昔賢之精神良可太息。因增入共二千五百六十四則。</li>

<li><span class="corr"/>聯珠惟頌。統要惟拈。分為兩岐未免各存意見。覽者亦有顧此失彼之歎。今皆合集。庶幾一目了然洞若觀火。</li>

<li><span class="corr"/>諸方語錄拈頌頗多。亦有未經流通者。今廣加蒐羅。雖殘篇斷簡必再三詳訂錄入集中。以公天下後世。</li>

<li><span class="corr"/>公案中有疑似者。不敢輙加臆斷貽笑諸方。即如油餈公案。一云鵝湖一云南泉。未知孰是。今皆收入古德。餘倣此。</li>

<li><span class="corr"/>公案原以淘汰見識。或反以見識去穿鑿公案。雖一時英雄欺人。恐過去古人流涕。今凡係穿鑿腐靡者槩不收入。</li>

<li><span class="corr"/>拈頌隨到隨收。不能悉依輩行。</li>

<li><span class="corr"/>是書初刻於京都公案二千五百有零。二刻於理安復增入一百五十餘則。共成二千七百二十則。至於公案考訂。卷帙編次不無大同小異之殊。</li>

<li><span class="corr"/>是書之成僅閱二年。深山邃谷耆德尊宿語錄不傳世者缺遺必多。敬俟後賢補入。</li>
</ul></div>
<div class='div-other'><a id='mulu2' />
<p class='h1'>宗鑑法林目錄</p><p class="pre">　　　卷一<span class='note-inline'>(皇)</span><br/>世尊<br/>　　釋迦文佛<span class='note-inline'>(二十八則)</span><br/>　　　卷二<span class='note-inline'>(皇)</span><br/>　　釋迦文佛<span class='note-inline'>(九則)</span><br/>諸經<br/>　　經首<span class='note-inline'>(一則)</span>　楞嚴<span class='note-inline'>(二十一則)</span><br/>　　圓覺<span class='note-inline'>(十則)</span><br/>　　　卷三<span class='note-inline'>(皇)</span><br/>　　法華<span class='note-inline'>(十四則)</span>　文殊般若<span class='note-inline'>(一則)</span><br/>　　維摩<span class='note-inline'>(八則)</span>　金剛<span class='note-inline'>(十二則)</span><br/>　　華嚴<span class='note-inline'>(七則)</span>　楞伽<span class='note-inline'>(二則)</span><br/>　　涅槃<span class='note-inline'>(二則)</span>　心經<span class='note-inline'>(一則)</span><br/>應化聖賢<br/>　　文殊<span class='note-inline'>(三則)</span>　無著<span class='note-inline'>(一則)</span><br/>　　無邊身<span class='note-inline'>(一則)</span>　利益<span class='note-inline'>(一則)</span><br/>　　　卷四<span class='note-inline'>(圖)</span><br/>　　舍利弗<span class='note-inline'>(三則)</span>　須菩提<span class='note-inline'>(二則)</span><br/>　　賓頭盧<span class='note-inline'>(一則)</span>　殃崛摩羅<span class='note-inline'>(二則)</span><br/>　　那吒<span class='note-inline'>(一則)</span>　七賢女<span class='note-inline'>(一則)</span><br/>　　城東老姥<span class='note-inline'>(一則)</span>　善財<span class='note-inline'>(五則)</span><br/>　　廣額屠兒<span class='note-inline'>(一則)</span>　天親大士<span class='note-inline'>(一則)</span><br/>　　勝思惟梵天<span class='note-inline'>(一則)</span>　障蔽魔王<span class='note-inline'>(一則)</span><br/>　　入定僧<span class='note-inline'>(一則)</span>　雙林善慧<span class='note-inline'>(七則)</span><br/>　　忻州翁<span class='note-inline'>(一則)</span>　臺山翁<span class='note-inline'>(六則附無著喜)</span><br/>　　寶誌公<span class='note-inline'>(三則)</span><br/>　　　卷五<span class='note-inline'>(圖)</span><br/>　　南嶽慧思<span class='note-inline'>(一則)</span>　萬年杜順<span class='note-inline'>(一則)</span><br/>　　明州布袋<span class='note-inline'>(三則)</span>　秦䟦跎<span class='note-inline'>(一則)</span><br/>　　波羅提<span class='note-inline'>(一則)</span>　梵志<span class='note-inline'>(一則)</span><br/>　　豐干<span class='note-inline'>(一則)</span>　寒山子<span class='note-inline'>(六則)</span><br/>　　拾得<span class='note-inline'>(一則)</span>　智者<span class='note-inline'>(一則)</span><br/>　　法華志言<span class='note-inline'>(五則)</span><br/>西天祖師<br/>　　初祖迦葉<span class='note-inline'>(二則)</span>　二祖阿難<span class='note-inline'>(一則)</span><br/>　　三祖商那和脩<span class='note-inline'>(一則)</span>　四祖優波毱多<span class='note-inline'>(一則)</span><br/>　　五祖提多迦<span class='note-inline'>(一則)</span>　七祖婆須密<span class='note-inline'>(一則)</span><br/>　　九祖伏䭾密多<span class='note-inline'>(一則)</span>　十祖脇尊者<span class='note-inline'>(一則)</span><br/>　　十一祖富那夜奢<span class='note-inline'>(一則)</span>　十二祖馬鳴<span class='note-inline'>(一則)</span><br/>　　十四祖龍樹<span class='note-inline'>(一則)</span>　十七祖僧伽難提<span class='note-inline'>(一則)</span><br/>　　二十三祖鶴勒那<span class='note-inline'>(一則)</span>　二十四祖師子<span class='note-inline'>(二則)</span><br/>　　二十五祖婆舍斯多<span class='note-inline'>(一則)</span><br/>　　二十七祖般若多羅<span class='note-inline'>(三則)</span><br/>　　　卷六<span class='note-inline'>(圖)</span><br/>東土祖師<br/>　　初祖達磨<span class='note-inline'>(九則)</span>　二祖慧可<span class='note-inline'>(一則)</span><br/>　　三祖僧璨<span class='note-inline'>(五則)</span>　四祖道信<span class='note-inline'>(三則)</span><br/>　　五祖弘忍<span class='note-inline'>(二則)</span>　六祖慧能<span class='note-inline'>(七則)</span><br/>　　　卷七<span class='note-inline'>(圖)</span><br/>旁出諸祖<br/><span class='note-inline'>(四祖信嗣)</span>牛頭法融<span class='note-inline'>(一則)</span>　<span class='note-inline'>(牛頭威嗣)</span>安國玄挺<span class='note-inline'>(一則)</span><br/>　　天柱慧崇<span class='note-inline'>(二則)</span>　鶴林玄素<span class='note-inline'>(一則)</span><br/><span class='note-inline'>(鶴林素嗣)</span>徑山道欽<span class='note-inline'>(三則)</span>　<span class='note-inline'>(國一欽嗣)</span>鳥窠道林<span class='note-inline'>(二則)</span><br/><span class='note-inline'>(五祖忍嗣)</span>蒙山道明<span class='note-inline'>(一則)</span>　嵩山慧安<span class='note-inline'>(一則)</span><br/><span class='note-inline'>(安國師嗣)</span>嵩嶽破竈<span class='note-inline'>(二則)</span>　<span class='note-inline'>(破竈墮嗣)</span>嵩山峻極<span class='note-inline'>(一則)</span><br/><span class='note-inline'>(嵩山寂嗣)</span>終南惟政<span class='note-inline'>(一則)</span>　<span class='note-inline'>(六祖能嗣)</span>南陽慧忠<span class='note-inline'>(二十二則)</span><br/>　　永嘉真覺<span class='note-inline'>(五則)</span><br/>　　　卷八<span class='note-inline'>(鞏)</span><br/>　　河北智隍<span class='note-inline'>(一則)</span>　荷澤神會<span class='note-inline'>(二則)</span><br/><span class='note-inline'>(南陽忠嗣)</span>耽源應真<span class='note-inline'>(五則)</span><br/>未詳法嗣<br/>　　公期和尚<span class='note-inline'>(一則)</span>　禪月貫休<span class='note-inline'>(一則)</span><br/>　　雲幽重惲<span class='note-inline'>(一則)</span>　先淨照<span class='note-inline'>(一則)</span><br/>　　唐朝因<span class='note-inline'>(一則)</span>　樓子<span class='note-inline'>(一則)</span><br/>　　僧肇<span class='note-inline'>(七則)</span>　圓通<span class='note-inline'>(一則)</span><br/>　　聖壽<span class='note-inline'>(一則)</span>　古德<span class='note-inline'>(十九則)</span><br/>　　尊宿<span class='note-inline'>(一則)</span>　座主<span class='note-inline'>(一則)</span><br/>　　入冥僧<span class='note-inline'>(一則)</span>老宿<span class='note-inline'>(一則)</span><br/>　　雲葢僧<span class='note-inline'>(一則)</span>　高麗聖像<span class='note-inline'>(一則)</span><br/>　　上經僧<span class='note-inline'>(一則)</span>　藏主<span class='note-inline'>(一則)</span><br/>　　老宿<span class='note-inline'>(一則)</span>　六通院僧<span class='note-inline'>(一則)</span><br/>　　住菴僧<span class='note-inline'>(一則)</span>　守衣盋侍者<span class='note-inline'>(一則)</span><br/>　　行者<span class='note-inline'>(一則)</span>　塔頭侍者<span class='note-inline'>(一則)</span><br/>　　道流<span class='note-inline'>(一則)</span>　感山主<span class='note-inline'>(一則)</span><br/>　　點燈僧<span class='note-inline'>(一則)</span>　老聃<span class='note-inline'>(二則)</span><br/>　　宋太宗<span class='note-inline'>(八則)</span>　明高帝<span class='note-inline'>(一則)</span><br/>　　錢塘鎮使<span class='note-inline'>(一則)</span>　韓居士<span class='note-inline'>(一則)</span><br/>　　官人<span class='note-inline'>(一則)</span>　長者<span class='note-inline'>(一則)</span><br/>　　施主<span class='note-inline'>(一則)</span>　官人<span class='note-inline'>(一則)</span><br/>　　跨驢人<span class='note-inline'>(一則)</span>　賣餅婆<span class='note-inline'>(一則)</span><br/>　　燒菴婆<span class='note-inline'>(一則)</span>　住菴婆<span class='note-inline'>(一則)</span><br/>　　　卷九<span class='note-inline'>(鞏)</span><br/>大鑒下一世<br/><span class='note-inline'>(六祖能嗣)</span>南嶽懷讓<span class='note-inline'>(四則)</span><br/>大鑒下二世<br/><span class='note-inline'>(南岳讓嗣)</span>馬祖道一<span class='note-inline'>(十四則)</span><br/>大鑒下三世<br/><span class='note-inline'>(馬祖一嗣)</span>百丈懷海<span class='note-inline'>(五則)</span><br/>　　　卷十<span class='note-inline'>(鞏)</span><br/>　　百丈懷海<span class='note-inline'>(八則)</span>　南泉普願<span class='note-inline'>(十一則)</span><br/>　　　卷十一<span class='note-inline'>(鞏)</span><br/>　　南泉普願<span class='note-inline'>(二十七則)</span>　歸宗智常<span class='note-inline'>(十一則)</span><br/>　　　卷十二<span class='note-inline'>(固)</span><br/>　　鹽官齊安<span class='note-inline'>(六則)</span>　大梅法常<span class='note-inline'>(五則)</span><br/>　　五洩靈默<span class='note-inline'>(一則)</span>　盤山寶積<span class='note-inline'>(九則)</span><br/>　　麻谷寶徹<span class='note-inline'>(六則)</span>　西堂智藏<span class='note-inline'>(四則)</span><br/>　　西園曇藏<span class='note-inline'>(一則)</span><br/>　　　卷十三<span class='note-inline'>(固)</span><br/>　　東寺如會<span class='note-inline'>(四則)</span>　南源道明<span class='note-inline'>(二則)</span><br/>　　大珠慧海<span class='note-inline'>(三則)</span>　百丈惟政<span class='note-inline'>(三則)</span><br/>　　章敬懷惲<span class='note-inline'>(二則)</span>　泐潭法會<span class='note-inline'>(一則)</span><br/>　　杉山智堅<span class='note-inline'>(三則)</span>　筠州逍遙<span class='note-inline'>(一則)</span><br/>　　石鞏慧藏<span class='note-inline'>(四則)</span>　中邑洪恩<span class='note-inline'>(二則)</span><br/>　　泐潭常興<span class='note-inline'>(一則)</span>　大達無業<span class='note-inline'>(二則)</span><br/>　　鵝湖大義<span class='note-inline'>(三則)</span>　佛光如滿<span class='note-inline'>(一則)</span><br/>　　蒙溪<span class='note-inline'>(一則)</span>　京兆惟寬<span class='note-inline'>(二則)</span><br/>　　京兆艸堂<span class='note-inline'>(一則)</span>　三角總印<span class='note-inline'>(三則)</span><br/>　　利山<span class='note-inline'>(一則)</span>　魯祖寶雲<span class='note-inline'>(三則)</span><br/>　　<span class='corr'>茗</span>溪道行<span class='note-inline'>(一則)</span>　紫玉道通<span class='note-inline'>(二則)</span><br/>　　華林善覺<span class='note-inline'>(一則)</span><br/>　　　卷十四<span class='note-inline'>(固)</span><br/>　　五臺隱峰<span class='note-inline'>(四則)</span>　馬頭神藏<span class='note-inline'>(一則)</span><br/>　　衢州烏臼<span class='note-inline'>(二則)</span>　石臼<span class='note-inline'>(二則)</span><br/>　　古寺<span class='note-inline'>(一則)</span>　本溪<span class='note-inline'>(二則)</span><br/>　　韶州乳源<span class='note-inline'>(二則)</span>　齊峰<span class='note-inline'>(二則)</span><br/>　　洪州水潦<span class='note-inline'>(三則)</span>　楊岐甄叔<span class='note-inline'>(一則)</span><br/>　　芙蓉太毓<span class='note-inline'>(二則)</span>　浮桮<span class='note-inline'>(一則)</span><br/>　　鎮州金牛<span class='note-inline'>(二則)</span>　崧山<span class='note-inline'>(二則)</span><br/>　　則川<span class='note-inline'>(三則)</span>　忻州打地<span class='note-inline'>(一則)</span><br/>　　石林<span class='note-inline'>(一則)</span>　潭州秀溪<span class='note-inline'>(一則)</span><br/>　　江西椑樹<span class='note-inline'>(三則)</span>　百靈<span class='note-inline'>(一則)</span><br/>　　潭州隱山<span class='note-inline'>(一則)</span><br/>　　　卷十五<span class='note-inline'>(固)</span><br/>　　西山亮座主<span class='note-inline'>(一則)</span>　襄州龐蘊<span class='note-inline'>(十六則)</span><br/>　　龐婆<span class='note-inline'>(一則)</span><br/>大鑒下四世<br/><span class='note-inline'>(百丈海嗣)</span>黃檗希運<span class='note-inline'>(十四則)</span>　大慈寰中<span class='note-inline'>(四則)</span><br/>　　平田普岸<span class='note-inline'>(二則)</span>　安和通<span class='note-inline'>(一則)</span><br/>　　　卷十六<span class='note-inline'>(帝)</span><br/>　　長慶大安<span class='note-inline'>(二則)</span>　百丈涅槃<span class='note-inline'>(一則)</span><br/><span class='note-inline'>(南泉願嗣)</span>趙州從諗<span class='note-inline'>(二十三帝)</span><br/>　　　卷十七<span class='note-inline'>(帝)</span><br/>　　趙州從諗<span class='note-inline'>(二十八則)</span><br/>　　　卷十八<span class='note-inline'>(帝)</span><br/>　　趙州從諗<span class='note-inline'>(三十一則)</span><br/>　　　卷十九<span class='note-inline'>(帝)</span><br/>　　趙州從諗<span class='note-inline'>(十八則)</span>　長沙景岑<span class='note-inline'>(十五則)</span><br/>　　子湖利踪<span class='note-inline'>(三則)</span>　鄂州茱萸<span class='note-inline'>(四則)</span><br/>　　白馬曇照<span class='note-inline'>(一則)</span><br/>　　　卷二十<span class='note-inline'>(帝)</span><br/>　　終南師祖<span class='note-inline'>(一則)</span>　香嚴義端<span class='note-inline'>(一則)</span><br/>　　日子<span class='note-inline'>(一則)</span>　<span class='corr'>刺</span>史陸亘<span class='note-inline'>(七則)</span><br/>　　甘贄行者<span class='note-inline'>(五則)</span>　<span class='note-inline'>(歸宗常嗣)</span>芙蓉靈訓<span class='note-inline'>(二則)</span><br/>　　五臺智通<span class='note-inline'>(一則)</span>　<span class='note-inline'>(盤山積嗣)</span>鎮州普化<span class='note-inline'>(六則)</span><br/><span class='note-inline'>(麻谷徹嗣)</span>壽州良遂<span class='note-inline'>(一則)</span>　<span class='note-inline'>(西堂藏嗣)</span>虔州處微<span class='note-inline'>(一則)</span><br/><span class='note-inline'>(章敬惲嗣)</span>金州操<span class='note-inline'>(一則)</span>　河中公畿<span class='note-inline'>(一則)</span><br/><span class='note-inline'>(永泰湍嗣)</span>五臺秘魔<span class='note-inline'>(一則)</span>　上林戒靈<span class='note-inline'>(一則)</span><br/>　　湖南祇林<span class='note-inline'>(一則)</span><br/>　　　卷二十一<span class='note-inline'>(道)</span><br/>大鑒下五世<br/><span class='note-inline'>(黃檗運嗣)</span>臨濟義玄<span class='note-inline'>(十七則)</span><br/>　　　卷二十二<span class='note-inline'>(道)</span><br/>　　臨濟義玄<span class='note-inline'>(二十八則)</span><br/>　　　卷二十三<span class='note-inline'>(道)</span><br/>　　睦州道明<span class='note-inline'>(三十一則)</span>　烏石靈觀<span class='note-inline'>(四則)</span><br/>　　相國裴休<span class='note-inline'>(二則)</span><br/>　　　卷二十四<span class='note-inline'>(道)</span><br/><span class='note-inline'>(長慶安嗣)</span>大隨法真<span class='note-inline'>(六則)</span>　靈樹如敏<span class='note-inline'>(三則)</span><br/>　　靈雲志勤<span class='note-inline'>(七則)</span>　<span class='note-inline'>(趙州諗嗣)</span>光孝慧覺<span class='note-inline'>(一則)</span><br/>　　新興嚴陽<span class='note-inline'>(一則)</span>　婺州新建<span class='note-inline'>(一則)</span><br/>　　杭州多福<span class='note-inline'>(一則)</span>　<span class='note-inline'>(子湖蹤嗣)</span>漳州浮石<span class='note-inline'>(一則)</span><br/>　　日容遠<span class='note-inline'>(一則)</span>　<span class='note-inline'>(茱萸嗣)</span>梯山石梯<span class='note-inline'>(一則)</span><br/><span class='note-inline'>(大愚嗣)</span>末山尼了然<span class='note-inline'>(一則)</span>　<span class='note-inline'>(關南常嗣)</span>關南道吾<span class='note-inline'>(三則)</span><br/><span class='note-inline'>(天龍嗣)</span>金華俱胝<span class='note-inline'>(二則)</span><br/>　　　卷二十五<span class='note-inline'>(道)</span><br/>大鑒下六世<br/><span class='note-inline'>(臨濟玄嗣)</span>興化存獎<span class='note-inline'>(十四則)</span><br/>　　　卷二十六<span class='note-inline'>(遐)</span><br/>　　寶壽延沼<span class='note-inline'>(八則)</span>　三聖慧然<span class='note-inline'>(五則)</span><br/>　　魏府大覺<span class='note-inline'>(二則)</span>　灌溪志閒<span class='note-inline'>(四則)</span><br/>　　定州善崔<span class='note-inline'>(一則)</span>　幽州譚空<span class='note-inline'>(一則)</span><br/>　　襄州歷邨<span class='note-inline'>(一則)</span>　鎮州萬壽<span class='note-inline'>(一則)</span><br/>　　虎溪<span class='note-inline'>(一則)</span>　覆盆<span class='note-inline'>(一則)</span><br/>　　桐峰<span class='note-inline'>(一則)</span>　滄州米倉<span class='note-inline'>(一則)</span><br/>　　雲山<span class='note-inline'>(一則)</span>　定上座<span class='note-inline'>(一則)</span><br/>　　奯上座<span class='note-inline'>(二則)</span>　<span class='note-inline'>(見睦州明)</span>尚書陳操<span class='note-inline'>(四則)</span><br/>　　　卷二十七<span class='note-inline'>(遐)</span><br/>大鑒下七世<br/><span class='note-inline'>(興化獎嗣)</span>南院慧顒<span class='note-inline'>(九則)</span>　守廓侍者<span class='note-inline'>(三則)</span><br/><span class='note-inline'>(寶壽沼嗣)</span>寶壽二世<span class='note-inline'>(二則)</span>　西院思明<span class='note-inline'>(三則)</span><br/><span class='note-inline'>(三聖然嗣)</span>鎮州大悲<span class='note-inline'>(一則)</span>　<span class='note-inline'>(大覺嗣)</span>澂心旻德<span class='note-inline'>(一則)</span><br/><span class='note-inline'>(灌溪閒嗣)</span>池州山教<span class='note-inline'>(一則)</span>　<span class='note-inline'>(克符嗣)</span>際上座<span class='note-inline'>(一則)</span><br/>　　　卷二十八<span class='note-inline'>(遐)</span><br/>大鑒下八世<br/><span class='note-inline'>(南院顒嗣)</span>風穴延沼<span class='note-inline'>(十七則)</span>　鐵湖安<span class='note-inline'>(一則)</span><br/><span class='note-inline'>(西院明嗣)</span>興陽歸靜<span class='note-inline'>(一則)</span><br/>大鑒下九世<br/><span class='note-inline'>(風穴沼嗣)</span>首山省念<span class='note-inline'>(十則)</span>　廣慧真<span class='note-inline'>(一則)</span><br/>　　長沙靈泉<span class='note-inline'>(一則)</span><br/>　　　卷二十九<span class='note-inline'>(遐)</span><br/>大鑒下十世<br/><span class='note-inline'>(首山念嗣)</span>汾州善昭<span class='note-inline'>(七則)</span>　葉縣歸省<span class='note-inline'>(五則)</span><br/>　　神鼎洪諲<span class='note-inline'>(一則)</span>　石門蘊聰<span class='note-inline'>(七則)</span><br/>　　廣慧元璉<span class='note-inline'>(二則)</span>　三交智嵩<span class='note-inline'>(四則)</span><br/>大鑒下十一世<br/><span class='note-inline'>(汾陽昭嗣)</span>石霜楚圓<span class='note-inline'>(十九則)</span><br/>　　卷三十<span class='note-inline'>(遐)</span><br/>　　瑯琊慧覺<span class='note-inline'>(七則)</span>　大愚守芝<span class='note-inline'>(六則)</span><br/>　　法華全舉<span class='note-inline'>(四則)</span>　芭蕉谷泉<span class='note-inline'>(二則)</span><br/>　　天聖皓泰<span class='note-inline'>(二則)</span>　<span class='note-inline'>(葉縣省嗣)</span>浮山法遠<span class='note-inline'>(四則)</span><br/><span class='note-inline'>(石門聰嗣)</span>金山曇潁<span class='note-inline'>(二則)</span>　都尉李遵勗<span class='note-inline'>(一則)</span><br/><span class='note-inline'>(見廣慧璉)</span>內翰楊億<span class='note-inline'>(三則)</span><br/>大鑒下十二世<br/><span class='note-inline'>(慈明圓嗣)</span>楊岐方會<span class='note-inline'>(十二則)</span><br/>　　　卷三十一<span class='note-inline'>(昌)</span><br/>　　黃龍慧南<span class='note-inline'>(九則)</span>　翠巖可真<span class='note-inline'>(二則)</span><br/>　　道吾悟真<span class='note-inline'>(一則)</span>　<span class='note-inline'>(瑯琊覺嗣)</span>姜山方<span class='note-inline'>(一則)</span><br/>　　興教坦<span class='note-inline'>(一則)</span>　<span class='note-inline'>(大愚芝嗣)</span>雲峰文悅<span class='note-inline'>(三則)</span><br/><span class='note-inline'>(龍華岳嗣)</span>西余淨端<span class='note-inline'>(一則)</span><br/>大鑒下十三世<br/><span class='note-inline'>(楊岐會嗣)</span>白雲守端<span class='note-inline'>(十三則)</span>　保寧仁勇<span class='note-inline'>(七則)</span><br/>　　茶陵郁山主<span class='note-inline'>(一則)</span>　比部孫居士<span class='note-inline'>(一則)</span><br/>　　　卷三十二<span class='note-inline'>(昌)</span><br/><span class='note-inline'>(黃龍南嗣)</span>晦堂祖心<span class='note-inline'>(四則)</span>　真淨克文<span class='note-inline'>(九則)</span><br/>　　泐潭洪英<span class='note-inline'>(一則)</span>　龍慶慶閒<span class='note-inline'>(二則)</span><br/>　　玄沙明慧<span class='note-inline'>(一則)</span>　積翠永菴主<span class='note-inline'>(一則)</span><br/><span class='note-inline'>(淨因臻嗣)</span>長慶文慧<span class='note-inline'>(一則)</span><br/>大鑒下十四世<br/><span class='note-inline'>(白雲端嗣)</span>東山法演<span class='note-inline'>(十五則)</span><br/>　　　卷三十三<span class='note-inline'>(昌)</span><br/>　　東山法演<span class='note-inline'>(二十三則)</span>　提刑郭正祥<span class='note-inline'>(二則)</span><br/><span class='note-inline'>(晦堂心嗣)</span>死心悟新<span class='note-inline'>(四則)</span>　夾山曉純<span class='note-inline'>(一則)</span><br/><span class='note-inline'>(真淨文嗣)</span>兜率從悅<span class='note-inline'>(四則)</span>　法雲杲<span class='note-inline'>(二則)</span><br/>　　九峯希廣<span class='note-inline'>(一則)</span>　<span class='note-inline'>(東林總嗣)</span>慧力可昌<span class='note-inline'>(二則)</span><br/>　　開先行瑛<span class='note-inline'>(一則)</span>　學士蘇軾<span class='note-inline'>(一則)</span><br/><span class='note-inline'>(大溈喆嗣)</span>泐潭景祥<span class='note-inline'>(一則)</span>　智海仁遷<span class='note-inline'>(一則)</span><br/>　　　卷三十四<span class='note-inline'>(昌)</span><br/>大鑒下十五世<br/><span class='note-inline'>(東山演嗣)</span>昭覺克勤<span class='note-inline'>(七則)</span>　太平慧懃<span class='note-inline'>(二則)</span><br/>　　龍門清遠<span class='note-inline'>(四則)</span>　九頂清素<span class='note-inline'>(二則)</span><br/>　　元禮首座<span class='note-inline'>(一則)</span>　法閦上座<span class='note-inline'>(一則)</span><br/><span class='note-inline'>(見瑯琊起)</span>俞道婆<span class='note-inline'>(二則)</span>　<span class='note-inline'>(黃龍清嗣)</span>上封本才<span class='note-inline'>(一則)</span><br/><span class='note-inline'>(泐潭清嗣)</span>雪峯慧空<span class='note-inline'>(一則)</span>　<span class='note-inline'>(泐潭乾嗣)</span>圓通道旻<span class='note-inline'>(一則)</span><br/>大鑒下十六世<br/><span class='note-inline'>(圓悟勤嗣)</span>虎丘紹隆<span class='note-inline'>(三則)</span>　大慧宗杲<span class='note-inline'>(十三則)</span><br/>　　瞎堂慧遠<span class='note-inline'>(三則)</span>　華藏安民<span class='note-inline'>(一則)</span><br/>　　育王端裕<span class='note-inline'>(一則)</span>　護國景元<span class='note-inline'>(一則)</span><br/>　　中竺中仁<span class='note-inline'>(一則)</span>　<span class='note-inline'>(太平懃嗣)</span>何山守珣<span class='note-inline'>(二則)</span><br/><span class='note-inline'>(龍門遠嗣)</span>道場明辨<span class='note-inline'>(一則)</span>　<span class='note-inline'>(開福寧嗣)</span>大溈善果<span class='note-inline'>(一則)</span><br/><span class='note-inline'>(見大隨靜)</span>尚書莫將<span class='note-inline'>(一則)</span>　<span class='note-inline'>(見圓通旻)</span>樞密吳居厚<span class='note-inline'>(一則)</span><br/>大鑒下十七世<br/><span class='note-inline'>(虎丘隆嗣)</span>天童曇華<span class='note-inline'>(六則)</span>　<span class='note-inline'>(徑山杲嗣)</span>育王德光<span class='note-inline'>(三則)</span><br/>　　東林道顏<span class='note-inline'>(一則)</span>　<span class='note-inline'>(佛智裕嗣)</span>淨慈師一<span class='note-inline'>(一則)</span><br/><span class='note-inline'>(此菴元嗣)</span>國清行機<span class='note-inline'>(一則)</span>　焦山師體<span class='note-inline'>(一則)</span><br/>　　　卷三十五<span class='note-inline'>(昌)</span><br/>大鑒下十八世<br/><span class='note-inline'>(應菴華嗣)</span>天童咸傑<span class='note-inline'>(三則)</span>　<span class='note-inline'>(無菴全嗣)</span>華藏有權<span class='note-inline'>(一則)</span><br/><span class='note-inline'>(卍菴顏嗣)</span>淨慈彥充<span class='note-inline'>(一則)</span><br/>大鑒下十九世<br/><span class='note-inline'>(密菴傑嗣)</span>臥龍祖先<span class='note-inline'>(二則)</span>　靈隱崇嶽<span class='note-inline'>(六則)</span><br/><span class='note-inline'>(天童頴嗣)</span>徑山如珏<span class='note-inline'>(一則)</span><br/>大鑒下二十世<br/><span class='note-inline'>(臥龍先嗣)</span>徑山師範<span class='note-inline'>(一則)</span>　<span class='note-inline'>(松源岳嗣)</span>天童文禮<span class='note-inline'>(一則)</span><br/><span class='note-inline'>(徑山珍嗣)</span>徑山行端<span class='note-inline'>(一則)</span>　<span class='note-inline'>(徑山珏嗣)</span>中天竺有<span class='note-inline'>(一則)</span><br/>大鑒下二十一世<br/><span class='note-inline'>(無準範嗣)</span>仰山祖欽<span class='note-inline'>(四則)</span>　淨慈玅倫<span class='note-inline'>(二則)</span><br/><span class='note-inline'>(天目禮嗣)</span>育王如珙<span class='note-inline'>(二則)</span>　<span class='note-inline'>(運菴岩嗣)</span>虗堂智愚<span class='note-inline'>(一則)</span><br/><span class='note-inline'>(掩室開嗣)</span>石溪心月<span class='note-inline'>(一則)</span>　<span class='note-inline'>(元叟端嗣)</span>天寧梵琦<span class='note-inline'>(三則)</span><br/>大鑒下二十二世<br/><span class='note-inline'>(仰山欽嗣)</span>天目原妙<span class='note-inline'>(十則)</span><br/>大鑒下二十三世<br/><span class='note-inline'>(高峰妙嗣)</span>中峯明本<span class='note-inline'>(一則)</span>　天目繼巖<span class='note-inline'>(一則)</span><br/><span class='note-inline'>(瑞岩寶嗣)</span>華頂先覩<span class='note-inline'>(一則)</span><br/>大鑒下二十四世<br/><span class='note-inline'>(中峰本嗣)</span>伏龍元長<span class='note-inline'>(七則)</span><br/>　　　卷三十六<span class='note-inline'>(佛)</span><br/>大鑒下二十五世<br/><span class='note-inline'>(千岩長嗣)</span>萬峯時蔚<span class='note-inline'>(三則)</span><br/>大鑒下二十六世<br/><span class='note-inline'>(萬峰蔚嗣)</span>鄧尉普持<span class='note-inline'>(一則)</span><br/>大鑒下二十七世<br/><span class='note-inline'>(寶藏持嗣)</span>東明慧旵<span class='note-inline'>(一則)</span><br/>大鑒下二十八世<br/><span class='note-inline'>(東明旵嗣)</span>翼善永慈<span class='note-inline'>(一則)</span><br/>大鑒下二十九世<br/><span class='note-inline'>(海舟慈嗣)</span>寶峯智瑄<span class='note-inline'>(二則)</span><br/>大鑒下三十世<br/><span class='note-inline'>(寶峰瑄嗣)</span>天奇本瑞<span class='note-inline'>(三則)</span>　<span class='note-inline'>(吉菴祚嗣)</span>天寧道濟<span class='note-inline'>(一則)</span><br/>大鑒下三十一世<br/><span class='note-inline'>(天奇瑞嗣)</span>龍泉正聰<span class='note-inline'>(三則)</span><br/>大鑒下三十二世<br/><span class='note-inline'>(龍泉聰嗣)</span>笑巖德寶<span class='note-inline'>(七則)</span>　<span class='note-inline'>(敬畏空嗣)</span>徑山性沖<span class='note-inline'>(三則)</span><br/>大鑒下三十三世<br/><span class='note-inline'>(笑岩寶嗣)</span>龍池正傳<span class='note-inline'>(六則)</span>　<span class='note-inline'>(徑山沖嗣)</span>興善廣慧<span class='note-inline'>(三則)</span><br/>　　　卷三十七<span class='note-inline'>(佛)</span><br/>大鑒下三十四世<br/><span class='note-inline'>(龍池傳嗣)</span>天童圓悟<span class='note-inline'>(十二則)</span>　磬山圓修<span class='note-inline'>(十八則)</span><br/>　　徑山圓信<span class='note-inline'>(三則)</span>　淨名大璉<span class='note-inline'>(一則)</span><br/><span class='note-inline'>(興善慧嗣)</span>普明玅用<span class='note-inline'>(二則)</span><br/>大鑒下三十五世<br/><span class='note-inline'>(天童悟嗣)</span>大溈如學<span class='note-inline'>(三則)</span>　三峯法藏<span class='note-inline'>(三則)</span><br/>　　雙桂海明<span class='note-inline'>(四則)</span>　徑山通容<span class='note-inline'>(五則)</span><br/>　　金粟通乘<span class='note-inline'>(一則)</span>　寶華通忍<span class='note-inline'>(三則)</span><br/>　　　卷三十八<span class='note-inline'>(佛)</span><br/>　　龍池通微<span class='note-inline'>(三則)</span>　平陽道忞<span class='note-inline'>(七則)</span><br/>　　雪竇通雲<span class='note-inline'>(二則)</span>　鶴林通門<span class='note-inline'>(三則)</span><br/>　　報恩通賢<span class='note-inline'>(四則)</span>　天童通奇<span class='note-inline'>(三則)</span><br/><span class='note-inline'>(磬山修嗣)</span>竹林本豫<span class='note-inline'>(三則)</span>　天目通琇<span class='note-inline'>(六則)</span><br/>　　理安通問<span class='note-inline'>(九則)</span>　綠蘿通際<span class='note-inline'>(四則)</span><br/>　　陽山通授<span class='note-inline'>(二則)</span>　<span class='note-inline'>(普明用嗣)</span>紫雲悟鈞<span class='note-inline'>(一則)</span><br/>　　金明悟進<span class='note-inline'>(一則)</span>　永正悟元<span class='note-inline'>(一則)</span><br/>　　　卷三十九<span class='note-inline'>(佛)</span><br/>大鑒下四世<br/><span class='note-inline'>(百丈海嗣)</span>溈山靈祐<span class='note-inline'>(四十四則)</span><br/>　　　卷四十<span class='note-inline'>(佛)</span><br/>大鑒下五世<br/><span class='note-inline'>(溈山祐嗣)</span>仰山慧寂<span class='note-inline'>(二十九則)</span>　香嚴智閒<span class='note-inline'>(七則)</span><br/>　　　卷四十一<span class='note-inline'>(日)</span><br/>　　徑山洪諲<span class='note-inline'>(二則)</span><br/>　　延慶法端<span class='note-inline'>(一則)</span>　京兆米和尚<span class='note-inline'>(四則)</span><br/>　　九峯慈慧<span class='note-inline'>(一則)</span>　元康<span class='note-inline'>(一則)</span><br/>　　三角法遇<span class='note-inline'>(一則)</span>　雙峯<span class='note-inline'>(一則)</span><br/>　　常侍王敬初<span class='note-inline'>(三則)</span><br/>大鑒下六世<br/><span class='note-inline'>(仰山寂嗣)</span>西塔光穆<span class='note-inline'>(一則)</span>　霍山景通<span class='note-inline'>(三則)</span><br/>　　南塔光涌<span class='note-inline'>(五則)</span>　無著文喜<span class='note-inline'>(一則)</span><br/><span class='note-inline'>(徑山諲嗣)</span>洪州米嶺<span class='note-inline'>(一則)</span><span class='note-inline'>(先雙峰嗣)</span>雙峯古<span class='note-inline'>(一則)</span><br/>大鑒下七世<br/><span class='note-inline'>(西塔穆嗣)</span>資福如寶<span class='note-inline'>(四則)</span>　<span class='note-inline'>(南塔涌嗣)</span>芭蕉慧清<span class='note-inline'>(五則)</span><br/>大鑒下八世<br/><span class='note-inline'>(資福寶嗣)</span>資福貞邃<span class='note-inline'>(二則)</span>　<span class='note-inline'>(芭蕉清嗣)</span>芭蕉繼徹<span class='note-inline'>(一則)</span><br/>　　芭蕉圓<span class='note-inline'>(一則)</span><br/>　　　卷四十二<span class='note-inline'>(日)</span><br/>大鑒下三世<br/><span class='note-inline'>(嗣法存疑)</span>天□道悟<span class='note-inline'>(二則)</span><br/>大鑒下四世<br/><span class='note-inline'>(天□悟嗣)</span>龍潭崇信<span class='note-inline'>(三則)</span><br/>大鑒下五世<br/><span class='note-inline'>(龍潭信嗣)</span>德山宣鑒<span class='note-inline'>(十四則)</span><br/>　　　卷四十三<span class='note-inline'>(日)</span><br/>大鑒下六世<br/><span class='note-inline'>(德山鑑嗣)</span>巖頭全奯<span class='note-inline'>(十六則)</span>　雪峰義存<span class='note-inline'>(十二則)</span><br/>　　　卷四十四<span class='note-inline'>(日)</span><br/>　　雪峰義存<span class='note-inline'>(三十一則)</span><br/>　　　卷四十五<span class='note-inline'>(日)</span><br/>　　雪峰義存<span class='note-inline'>(九則)</span>　高亭簡<span class='note-inline'>(二則)</span><br/>大鑒下七世<br/><span class='note-inline'>(岩頭奯嗣)</span>瑞巖師彥<span class='note-inline'>(四則)</span>　羅山道閒<span class='note-inline'>(七則)</span><br/>　　香溪從範<span class='note-inline'>(一則)</span>　聖壽嚴<span class='note-inline'>(一則)</span><br/><span class='note-inline'>(雪峰存嗣)</span>長慶慧稜<span class='note-inline'>(十四則)</span><br/>　　　卷四十六<span class='note-inline'>(增)</span><br/>　　保福從展<span class='note-inline'>(十三則)</span>　鏡清道怤<span class='note-inline'>(十七則)</span><br/>　　鼓山神晏<span class='note-inline'>(四則)</span>　翠巖令參<span class='note-inline'>(二則)</span><br/>　　長生皎然<span class='note-inline'>(二則)</span>　鵝湖智孚<span class='note-inline'>(一則)</span><br/>　　　卷四十七<span class='note-inline'>(增)</span><br/>　　安國弘瑫<span class='note-inline'>(一則)</span>　洞巖可休<span class='note-inline'>(一則)</span><br/>　　太厚孚上座<span class='note-inline'>(六則)</span><br/>大鑒下八世<br/><span class='note-inline'>(玄泉彥嗣)</span>黃龍誨機<span class='note-inline'>(三則)</span>　<span class='note-inline'>(羅山閒嗣)</span>明招德謙<span class='note-inline'>(十則)</span><br/><span class='note-inline'>(長慶稜嗣)</span>招慶道匡<span class='note-inline'>(二則)</span>　報慈光雲<span class='note-inline'>(一則)</span><br/>　　報恩寶資<span class='note-inline'>(一則)</span>　太傅王延彬<span class='note-inline'>(三則)</span><br/><span class='note-inline'>(保福展嗣)</span>報慈文欽<span class='note-inline'>(一則)</span>　招慶省橙<span class='note-inline'>(一則)</span><br/>　　建山澄<span class='note-inline'>(一則)</span>　<span class='note-inline'>(鼓山晏嗣)</span>鼓山了宗<span class='note-inline'>(一則)</span><br/><span class='note-inline'>(睡龍溥嗣)</span>保福清豁<span class='note-inline'>(一則)</span>　<span class='note-inline'>(白兆圓嗣)</span>大龍智洪<span class='note-inline'>(一則)</span><br/>　　白馬行靄<span class='note-inline'>(一則)</span><br/>大鑒下九世<br/><span class='note-inline'>(黃龍機嗣)</span>黃龍繼達<span class='note-inline'>(一則)</span>　棗樹二世<span class='note-inline'>(三則)</span><br/>　　嘉州黑水<span class='note-inline'>(一則)</span><br/>　　　卷四十八<span class='note-inline'>(增)</span><br/>大鑒下七世<br/><span class='note-inline'>(雪峰存嗣)</span>雲門文偃<span class='note-inline'>(二十八則)</span><br/>　　　卷四十九<span class='note-inline'>(增)</span><br/>　　雲門文偃<span class='note-inline'>(三十六則)</span><br/>　　　卷五十<span class='note-inline'>(增)</span><br/>　　雲門文偃<span class='note-inline'>(二十六則)</span><br/>大鑒下八世<br/><span class='note-inline'>(雲門偃嗣)</span>白雲子祥<span class='note-inline'>(一則)</span>　德山圓明<span class='note-inline'>(四則)</span><br/>　　巴陵顥鑒<span class='note-inline'>(四則)</span>　雙泉師寬<span class='note-inline'>(一則)</span><br/>　　香林澂遠<span class='note-inline'>(六則)</span><br/>　　　卷五十一<span class='note-inline'>(暉)</span><br/>　　洞山守初<span class='note-inline'>(八則)</span>　奉先深<span class='note-inline'>(二則)</span><br/>　　般若啟柔<span class='note-inline'>(一則)</span>　雙峰竟欽<span class='note-inline'>(二則)</span><br/>　　北禪悟通<span class='note-inline'>(一則)</span>　黃龍贊<span class='note-inline'>(一則)</span><br/>　　薦福承古<span class='note-inline'>(一則)</span><br/>大鑒下九世<br/><span class='note-inline'>(白雲祥嗣)</span>連州寶華<span class='note-inline'>(一則)</span>　<span class='note-inline'>(德山密嗣)</span>文殊應真<span class='note-inline'>(二則)</span><br/>　　南臺勤<span class='note-inline'>(一則)</span>　<span class='note-inline'>(巴陵鑒嗣)</span>靈澂散聖<span class='note-inline'>(二則)</span><br/><span class='note-inline'>(雙泉寬嗣)</span>五祖師戒<span class='note-inline'>(四則)</span>　<span class='note-inline'>(香林遠嗣)</span>智門光祚<span class='note-inline'>(四則)</span><br/><span class='note-inline'>(奉先深嗣)</span>天台祥菴主<span class='note-inline'>(一則)</span>　<span class='note-inline'>(雙泉郁嗣)</span>德山慧遠<span class='note-inline'>(一則)</span><br/>大鑒下十世<br/><span class='note-inline'>(文殊真嗣)</span>洞山曉聰<span class='note-inline'>(五則)</span>　<span class='note-inline'>(智門祚嗣)</span>雪竇重顯<span class='note-inline'>(十三則)</span><br/>　　　卷五十二<span class='note-inline'>(暉)</span><br/>　　雪竇重顯<span class='note-inline'>(十二則)</span>　雲蓋繼鵬<span class='note-inline'>(一則)</span><br/><span class='note-inline'>(福嚴雅嗣)</span>北禪智賢<span class='note-inline'>(二則)</span>　<span class='note-inline'>(德山遠嗣)</span>開先善暹<span class='note-inline'>(一則)</span><br/>大鑒下十一世<br/><span class='note-inline'>(洞山聰嗣)</span>雲居曉舜<span class='note-inline'>(二則)</span>　佛日契嵩<span class='note-inline'>(一則)</span><br/>　　<span class='corr'>刺</span>史許式<span class='note-inline'>(一則)</span>　<span class='note-inline'>(北塔廣嗣)</span>玉泉承皓<span class='note-inline'>(六則)</span><br/><span class='note-inline'>(泐潭澂嗣)</span>育王懷璉<span class='note-inline'>(一則)</span>　<span class='note-inline'>(雪竇顯嗣)</span>天衣義懷<span class='note-inline'>(九則)</span><br/><span class='note-inline'>(北禪賢嗣)</span>法昌倚遇<span class='note-inline'>(四則)</span>　<span class='note-inline'>(開先暹嗣)</span>佛印了元<span class='note-inline'>(一則)</span><br/>大鑒下十二世<br/><span class='note-inline'>(雲居舜嗣)</span>蔣山法泉<span class='note-inline'>(一則)</span>　<span class='note-inline'>(育王璉嗣)</span>佛日戒弼<span class='note-inline'>(一則)</span><br/><span class='note-inline'>(天衣懷嗣)</span>慧林宗本<span class='note-inline'>(一則)</span>　圓通法秀<span class='note-inline'>(二則)</span><br/>大鑒下十三世<br/><span class='note-inline'>(慧林本嗣)</span>長蘆崇信<span class='note-inline'>(二則)</span>　<span class='note-inline'>(瑞岩鴻嗣)</span>育王曇振<span class='note-inline'>(一則)</span><br/>大鑒下十四世<br/><span class='note-inline'>(長蘆信嗣)</span>東林慈受<span class='note-inline'>(二則)</span>　智者法詮<span class='note-inline'>(一則)</span><br/>大鑒下十五世<br/><span class='note-inline'>(慈受深嗣)</span>靈隱慧光<span class='note-inline'>(一則)</span><br/>大鑒下十六世<br/><span class='note-inline'>(靈隱光嗣)</span>中竺元妙<span class='note-inline'>(一則)</span><br/>大鑒下十七世<br/><span class='note-inline'>(中竺有嗣)</span>光孝巳菴<span class='note-inline'>(二則)</span><br/>　　　卷五十三<span class='note-inline'>(暉)</span><br/>大鑒下七世<br/><span class='note-inline'>(雪峰存嗣)</span>玄沙師備<span class='note-inline'>(三十三則)</span><br/>大鑒下八世<br/><span class='note-inline'>(玄沙備嗣)</span>地藏桂琛<span class='note-inline'>(八則)</span>　安國慧球<span class='note-inline'>(二則)</span><br/>　　大章契如<span class='note-inline'>(一則)</span><br/>　　　卷五十四<span class='note-inline'>(暉)</span><br/>大鑒下九世<br/><span class='note-inline'>(羅漢琛嗣)</span>清凉文益<span class='note-inline'>(二十則)</span>　清溪洪進<span class='note-inline'>(一則)</span><br/>　　龍濟紹脩<span class='note-inline'>(八則)</span>　<span class='note-inline'>(白龍希嗣)</span>東禪玄亮<span class='note-inline'>(一則)</span><br/>大鑒下十世<br/><span class='note-inline'>(法眼益嗣)</span>天台德韶<span class='note-inline'>(五則)</span>　清凉法鐙<span class='note-inline'>(三則)</span><br/>　　報恩玄則<span class='note-inline'>(二則)</span>　報恩慧明<span class='note-inline'>(一則)</span><br/>　　永明道潛<span class='note-inline'>(二則)</span>　靈隱清聳<span class='note-inline'>(一則)</span><br/><span class='note-inline'>(清溪進嗣)</span>天平從漪<span class='note-inline'>(一則)</span><br/>大鑒下十一世<br/><span class='note-inline'>(天台韶嗣)</span>永明延壽<span class='note-inline'>(三則)</span>　五雲志逢<span class='note-inline'>(一則)</span><br/>　　瑞鹿遇安<span class='note-inline'>(一則)</span>　龍華慧居<span class='note-inline'>(一則)</span><br/>　　嚴峯師术<span class='note-inline'>(一則)</span>　九曲慶祥<span class='note-inline'>(一則)</span><br/><span class='note-inline'>(法鐙欽嗣)</span>雲居道齊<span class='note-inline'>(二則)</span><br/>大鑒下十二世<br/><span class='note-inline'>(雲居齊嗣)</span>瑞巖義海<span class='note-inline'>(一則)</span><br/>大鑒下十三世<br/><span class='note-inline'>(瑞嵓海嗣)</span>翠巖嗣元<span class='note-inline'>(一則)</span><br/>　　　卷五十五<span class='note-inline'>(法)</span><br/>大鑒下一世<br/><span class='note-inline'>(六祖能嗣)</span>青原行思<span class='note-inline'>(七則)</span><br/>大鑒下二世<br/><span class='note-inline'>(青原思嗣)</span>石頭希遷<span class='note-inline'>(六則)</span><br/>大鑒下三世<br/><span class='note-inline'>(石頭遷嗣)</span>藥山惟儼<span class='note-inline'>(十二則)</span><br/>　　　卷五十六<span class='note-inline'>(法)</span><br/>　　藥山惟儼<span class='note-inline'>(十則)</span>　丹霞天然<span class='note-inline'>(八則)</span><br/>　　潭州大川<span class='note-inline'>(一則)</span>　大顛寶通<span class='note-inline'>(四則)</span><br/>　　　卷五十七<span class='note-inline'>(法)</span><br/>　　長髭曠<span class='note-inline'>(四則)</span>　法門佛陀<span class='note-inline'>(一則)</span><br/>　　汾州石樓<span class='note-inline'>(二則)</span>　大同普濟<span class='note-inline'>(六則)</span><br/>大鑒下四世<br/><span class='note-inline'>(藥山儼嗣)</span>雲巖曇晟<span class='note-inline'>(十則)</span>　道吾宗智<span class='note-inline'>(十四則)</span><br/>　　　卷五十八<span class='note-inline'>(法)</span><br/>　　船子德誠<span class='note-inline'>(四則)</span>　椑樹慧省<span class='note-inline'>(一則)</span><br/>　　百顏明哲<span class='note-inline'>(一則)</span>　高沙彌<span class='note-inline'>(四則)</span><br/><span class='note-inline'>(丹霞然嗣)</span>翠微無學<span class='note-inline'>(二則)</span>　孝義性空<span class='note-inline'>(二則)</span><br/><span class='note-inline'>(大川嗣)</span>長沙僊天<span class='note-inline'>(五則)</span>　<span class='note-inline'>(大顛通嗣)</span>三平義忠<span class='note-inline'>(三則)</span><br/>　　馬頰本空<span class='note-inline'>(二則)</span>　本生<span class='note-inline'>(一則)</span><br/>　　文公韓愈<span class='note-inline'>(一則)</span>　<span class='note-inline'>(長髭曠嗣)</span>石室善道<span class='note-inline'>(二則)</span><br/>　　　卷五十九<span class='note-inline'>(法)</span><br/>大鑒下五世<br/><span class='note-inline'>(雲巖晟嗣)</span>洞山良价<span class='note-inline'>(二十七則)</span><br/>　　　卷六十<span class='note-inline'>(輪)</span><br/>　　洞山良价<span class='note-inline'>(十三則)</span>　神山僧密<span class='note-inline'>(四則)</span><br/>　　幽溪<span class='note-inline'>(二則)</span>　<span class='note-inline'>(道吾智嗣)</span>石霜慶諸<span class='note-inline'>(十一則)</span><br/>　　漸源仲興<span class='note-inline'>(四則)</span>　淥清<span class='note-inline'>(一則)</span><br/><span class='note-inline'>(船子誠嗣)</span>夾山善會<span class='note-inline'>(六則)</span><br/>　　　卷六十一<span class='note-inline'>(輪)</span><br/>　　夾山善會<span class='note-inline'>(十五則)</span>　<span class='note-inline'>(翠微學嗣)</span>清平令遵<span class='note-inline'>(三則)</span><br/>　　投子大同<span class='note-inline'>(二十四則)</span>　道場如訥<span class='note-inline'>(一則)</span><br/>　　白雲約<span class='note-inline'>(一則)</span><br/>　　　卷六十二<span class='note-inline'>(輪)</span><br/>大鑒下六世<br/><span class='note-inline'>(洞山价嗣)</span>雲居道膺<span class='note-inline'>(十七則)</span>　曹山本寂<span class='note-inline'>(二十九則)</span><br/>　　　卷六十三<span class='note-inline'>(輪)</span><br/>　　疎山匡仁<span class='note-inline'>(十則)</span>　青林師䖍<span class='note-inline'>(三則)</span><br/>　　龍牙居遁<span class='note-inline'>(十則)</span>　越州乾峯<span class='note-inline'>(四則)</span><br/>　　欽山文邃<span class='note-inline'>(九則)</span><br/>　　　卷六十四<span class='note-inline'>(常)</span><br/>　　白水本仁<span class='note-inline'>(二則)</span>　天童咸啟<span class='note-inline'>(二則)</span><br/>　　九峰普滿<span class='note-inline'>(四則)</span>　華嚴休靜<span class='note-inline'>(二則)</span><br/>　　幽棲道幽<span class='note-inline'>(一則)</span>　北院通<span class='note-inline'>(二則)</span><br/>　　洞山道全<span class='note-inline'>(一則)</span>　京兆蜆子<span class='note-inline'>(一則)</span><br/><span class='note-inline'>(石霜諸嗣)</span>大光居誨<span class='note-inline'>(一則)</span>　九峯道䖍<span class='note-inline'>(十二則)</span><br/>　　涌泉景欣<span class='note-inline'>(三則)</span><br/>　　　卷六十五<span class='note-inline'>(常)</span><br/>　　雲葢志元<span class='note-inline'>(一則)</span>　南濟僧一<span class='note-inline'>(一則)</span><br/>　　覆船洪薦<span class='note-inline'>(三則)</span>　雲門海晏<span class='note-inline'>(一則)</span><br/>　　鳳翔石柱<span class='note-inline'>(一則)</span>　秀士張䂐<span class='note-inline'>(一則)</span><br/><span class='note-inline'>(夾山會嗣)</span>洛浦元安<span class='note-inline'>(十六則)</span>　蟠龍可文<span class='note-inline'>(一則)</span><br/>　　韶山寰普<span class='note-inline'>(六則)</span>　上藍令超<span class='note-inline'>(二則)</span><br/>　　鄆州四禪<span class='note-inline'>(一則)</span>　太原海湖<span class='note-inline'>(一則)</span><br/>　　天葢山幽<span class='note-inline'>(一則)</span>　<span class='note-inline'>(清平遵嗣)</span>三角令珪<span class='note-inline'>(一則)</span><br/><span class='note-inline'>(投子同嗣)</span>投子感溫<span class='note-inline'>(二則)</span>　牛頭微<span class='note-inline'>(一則)</span><br/>　　　卷六十六<span class='note-inline'>(常)</span><br/>大鑒下七世<br/><span class='note-inline'>(雲居膺嗣)</span>同安丕<span class='note-inline'>(五則)</span>　歸宗懷惲<span class='note-inline'>(一則)</span><br/>　　嵆山章<span class='note-inline'>(一則)</span>　佛日本空<span class='note-inline'>(一則)</span><br/>　　朱溪謙<span class='note-inline'>(二則)</span>　雲居道簡<span class='note-inline'>(三則)</span><br/>　　新羅雲住<span class='note-inline'>(一則)</span>　<span class='note-inline'>(曹山寂嗣)</span>金峯從志<span class='note-inline'>(十四則)</span><br/>　　曹山慧霞<span class='note-inline'>(三則)</span>　荷玉光慧<span class='note-inline'>(一則)</span><br/>　　育王弘通<span class='note-inline'>(一則)</span>　蜀州西禪<span class='note-inline'>(一則)</span><br/>　　　卷六十七<span class='note-inline'>(常)</span><br/><span class='note-inline'>(疎山仁嗣)</span>護國守澂<span class='note-inline'>(五則)</span>　黃檗慧<span class='note-inline'>(一則)</span><br/><span class='note-inline'>(青林䖍嗣)</span>廣德義<span class='note-inline'>(一則)</span>　石門獻蘊<span class='note-inline'>(一則)</span><br/><span class='note-inline'>(龍牙遁嗣)</span>報慈藏嶼<span class='note-inline'>(二則)</span>　含珠審哲<span class='note-inline'>(一則)</span><br/><span class='note-inline'>(大光誨嗣)</span>谷山有緣<span class='note-inline'>(一則)</span>　白雲善藏<span class='note-inline'>(一則)</span><br/><span class='note-inline'>(九峰䖍嗣)</span>禾山無殷<span class='note-inline'>(二則)</span>　同安常察<span class='note-inline'>(八則)</span><br/><span class='note-inline'>(谷山藏嗣)</span>新羅瑞巖<span class='note-inline'>(一則)</span>　新羅聯珠<span class='note-inline'>(一則)</span><br/>　　新羅大嶺<span class='note-inline'>(一則)</span>　<span class='note-inline'>(洛浦安嗣)</span>青峯傳楚<span class='note-inline'>(一則)</span><br/>　　永安善靜<span class='note-inline'>(一則)</span>　<span class='note-inline'>(蟠龍文嗣)</span>木平善道<span class='note-inline'>(二則)</span><br/><span class='note-inline'>(黃山輪嗣)</span>郢州桐泉<span class='note-inline'>(一則)</span>　<span class='note-inline'>(韶山普嗣)</span>潭州文殊<span class='note-inline'>(一則)</span><br/>大鑒下八世<br/><span class='note-inline'>(同安丕嗣)</span>同安志<span class='note-inline'>(二則)</span>　<span class='note-inline'>(護國澂嗣)</span>薦福思<span class='note-inline'>(一則)</span><br/><span class='note-inline'>(靈泉仁嗣)</span>太陽慧堅<span class='note-inline'>(一則)</span>　<span class='note-inline'>(廣德義嗣)</span>廣德延<span class='note-inline'>(二則)</span><br/><span class='note-inline'>(石門蘊嗣)</span>石門慧徹<span class='note-inline'>(四則)</span>　<span class='note-inline'>(青峰楚嗣)</span>淨眾歸信<span class='note-inline'>(一則)</span><br/>　　　卷六十八<span class='note-inline'>(常)</span><br/>大鑒下九世<br/><span class='note-inline'>(同安志嗣)</span>梁山緣觀<span class='note-inline'>(八則)</span>　<span class='note-inline'>(護國遠嗣)</span>雲頂德敷<span class='note-inline'>(一則)</span><br/><span class='note-inline'>(廣德延嗣)</span>廣德周<span class='note-inline'>(三則)</span><br/>大鑒下十世<br/><span class='note-inline'>(梁山觀嗣)</span>太陽警玄<span class='note-inline'>(四則)</span><br/>大鑒下十一世<br/><span class='note-inline'>(太陽玄嗣)</span>投子義青<span class='note-inline'>(四則)</span>　興陽清剖<span class='note-inline'>(二則)</span><br/>　　福嚴審承<span class='note-inline'>(一則)</span><br/>大鑒下十二世<br/><span class='note-inline'>(投子青嗣)</span>芙蓉道楷<span class='note-inline'>(十二則)</span><br/>　　　卷六十九<span class='note-inline'>(轉)</span><br/>大鑒下十三世<br/><span class='note-inline'>(芙蓉楷嗣)</span>丹霞子淳<span class='note-inline'>(五則)</span>　淨因法成<span class='note-inline'>(二則)</span><br/>　　闡提惟照<span class='note-inline'>(二則)</span>　淨因自覺<span class='note-inline'>(一則)</span><br/>大鑒下十四世<br/><span class='note-inline'>(丹霞淳嗣)</span>長蘆清了<span class='note-inline'>(四則)</span>　天童正覺<span class='note-inline'>(三則)</span><br/>大鑒下十五世<br/><span class='note-inline'>(長蘆了嗣)</span>天童宗珏<span class='note-inline'>(二則)</span>　<span class='note-inline'>(天衣聰嗣)</span>吉祥元實<span class='note-inline'>(一則)</span><br/>大鑒下十六世<br/><span class='note-inline'>(天童珏嗣)</span>雪竇智鑑<span class='note-inline'>(二則)</span><br/>大鑒下十七世<br/><span class='note-inline'>(雪竇鑑嗣)</span>天童如淨<span class='note-inline'>(五則)</span><br/>大鑒下十八世<br/><span class='note-inline'>(天童淨嗣)</span>襄州覺<span class='note-inline'>(四則)</span><br/>大鑑下十九世<br/><span class='note-inline'>(鹿門覺嗣)</span>青州希辨<span class='note-inline'>(八則)</span>　<span class='note-inline'>(直翁舉嗣)</span>雲外岫<span class='note-inline'>(二則)</span><br/>大鑑下二十世<br/><span class='note-inline'>(普照辨嗣)</span>大明寶<span class='note-inline'>(二則)</span><br/>大鑒下二十一世<br/><span class='note-inline'>(大明寶嗣)</span>王山覺體<span class='note-inline'>(三則)</span><br/>大鑒下二十二世<br/><span class='note-inline'>(王山體嗣)</span>大明善滿<span class='note-inline'>(二則)</span><br/>　　　卷七十<span class='note-inline'>(轉)</span><br/>大鑒下二十三世<br/><span class='note-inline'>(雪巖滿嗣)</span>萬松行秀<span class='note-inline'>(九則)</span><br/>大鑒下二十四世<br/><span class='note-inline'>(報恩秀嗣)</span>雪庭福裕<span class='note-inline'>(四則)</span><br/>大鑒下二十五世<br/><span class='note-inline'>(雪庭裕嗣)</span>靈隱文泰<span class='note-inline'>(二則)</span><br/>大鑒下二十六世<br/><span class='note-inline'>(少室泰嗣)</span>寶應福遇<span class='note-inline'>(一則)</span><br/>大鑒下二十七世<br/><span class='note-inline'>(寶應遇嗣)</span>香嚴文才<span class='note-inline'>(四則)</span><br/>大鑒下二十八世<br/><span class='note-inline'>(淳拙才嗣)</span>松庭子嚴<span class='note-inline'>(一則)</span><br/>大鑒下二十九世<br/><span class='note-inline'>(松庭嚴嗣)</span>少室了改<span class='note-inline'>(二則)</span><br/>大鑒下三十世<br/><span class='note-inline'>(凝然改嗣)</span>少室契斌<span class='note-inline'>(三則)</span><br/>大鑒下三十一世<br/><span class='note-inline'>(俱空斌嗣)</span>無方可從<span class='note-inline'>(一則)</span><br/>大鑒下三十二世<br/><span class='note-inline'>(定國從嗣)</span>月舟文載<span class='note-inline'>(二則)</span><br/>大鑒下三十三世<br/><span class='note-inline'>(月舟載嗣)</span>小山宗書<span class='note-inline'>(一則)</span><br/>大鑒下三十四世<br/><span class='note-inline'>(宗鏡書嗣)</span>幻休常潤<span class='note-inline'>(一則)</span>　廩山常忠<span class='note-inline'>(一則)</span><br/>大鑒下三十五世<br/><span class='note-inline'>(少室潤嗣)</span>大覺方念<span class='note-inline'>(一則)</span>　<span class='note-inline'>(廩山忠嗣)</span>壽昌慧經<span class='note-inline'>(三則)</span><br/>大鑒下三十六世<br/><span class='note-inline'>(大覺念嗣)</span>顯聖圓澂<span class='note-inline'>(十八則)</span><br/>　　　卷七十一<span class='note-inline'>(轉)</span><br/><span class='note-inline'>(壽昌經嗣)</span>博山元來<span class='note-inline'>(三則)</span>　東苑元鏡<span class='note-inline'>(二則)</span><br/>　　鼓山元賢<span class='note-inline'>(一則)</span><br/>大鑒下三十七世<br/><span class='note-inline'>(雲門澂嗣)</span>指南明徹<span class='note-inline'>(一則)</span>　麥浪明懷<span class='note-inline'>(一則)</span><br/>　　佛日明方<span class='note-inline'>(六則)</span>　愚菴明盂<span class='note-inline'>(三則)</span><br/>　　東山明澓<span class='note-inline'>(二則)</span>　香雪明有<span class='note-inline'>(一則)</span><br/>　　弁山明雪<span class='note-inline'>(十一則)</span>　<span class='note-inline'>(博山來嗣)</span>雪關智誾<span class='note-inline'>(一則)</span><br/>　　檀度道密<span class='note-inline'>(三則)</span>　長慶道獨<span class='note-inline'>(一則)</span><br/>　　獨峯道嚴<span class='note-inline'>(一則)</span>　回龍道舟<span class='note-inline'>(二則)</span><br/>　　博山道奉<span class='note-inline'>(一則)</span>　冶父道雄<span class='note-inline'>(一則)</span><br/><span class='note-inline'>(東苑鏡嗣)</span>天界道盛<span class='note-inline'>(四則)</span>　<span class='note-inline'>(鼓山賢嗣)</span>開元道霈<span class='note-inline'>(一則)</span><br/>　　　卷七十二<span class='note-inline'>(轉)</span><br/>尊宿<span class='note-inline'>(嗣法未詳)</span><br/>　　東山雲頂<span class='note-inline'>(三則)</span>　高郵定<span class='note-inline'>(一則)</span><br/>　　普照道悟<span class='note-inline'>(一則)</span>　省菴思<span class='note-inline'>(一則)</span><br/>　　四川大癅<span class='note-inline'>(一則)</span>　雲棲袾宏<span class='note-inline'>(五則)</span><br/>　　紫柏真可<span class='note-inline'>(一則)</span>　無念深有<span class='note-inline'>(二則)</span><br/>　　儀峰方彖<span class='note-inline'>(二則)</span>　養菴心<span class='note-inline'>(二則)</span><br/>　　憨山德清<span class='note-inline'>(二則)</span>　真寂廣印<span class='note-inline'>(二則)</span><br/>　　破山法乘<span class='note-inline'>(一則)</span>　徧融真圓<span class='note-inline'>(一則)</span><br/>　　潭柘福源<span class='note-inline'>(一則)</span>　寶頂元亮<span class='note-inline'>(一則)</span><br/>　　雲居觀衡<span class='note-inline'>(四則)</span>　翠巖通喆<span class='note-inline'>(三則)</span><br/>　　元白通可<span class='note-inline'>(二則)</span>　惟一普潤<span class='note-inline'>(二則)</span><br/>　　僧摩馬一騰<span class='note-inline'>(一則)</span>　賣鹽翁<span class='note-inline'>(一則)</span><br/>　　黃巖覺真<span class='note-inline'>(二則)</span></p>
<p>宗鑑法林目錄</p>
</div>No. 1297
<p class='juan'><a id='mulu3' />宗鑑法林卷一</p><p class="byline">集雲堂　編</p>
<div class='div-other'><a id='mulu4' />
<div class='div-other'><a id='mulu5' />
<p class='h2'>釋迦文佛</p><p style="margin-left:1em">世尊初降生時。一手指天一手指地。周行七步。目顧四方曰。天上天下惟吾獨尊。</p>
<p>雲門偃云。我當時若見。一棒打殺與狗子喫。貴圖天下太平。雪竇顯云。便與掀倒禪床。　法眼益云。雲門氣勢甚大。要且無佛法道理。時有老宿云。將謂無人證明。雪竇云鈎在不疑之地。　瑯琊覺云。雲門可謂將此深心奉塵剎。是則名為報佛恩。　雲峰悅云。雲門雖有定亂之謀。且無出身之路。　法昌遇云。雲門好一棒太遲生。未離兜率脚跟下好與一錐。雖然也是賊過後張弓。　天童華云。雲門此話雖行。未免落他陷穽。　高峰妙云。世尊大似靈龜拽尾。自取喪身之兆。雲門雖則全提正令。也是為他閒事長無明。當時但於地上畫一圓相。就中書個丁字。復展兩手示之。管取冰消瓦解。　南堂欲云。雲門好棒可殺驚人。未免傷鋒犯手。當時若見。祇消道箇澣盆澣盆。老漢若也知方。管取暗裏抽身。免見明中落節。　天童悟云。我不似雲門大驚小怪。當時但向前以手加額云。貓。看他面皮向甚處著。　棲霞成云。當時若見恁麼道。但向前合掌云。大王萬福。</p>
<p>指天指地語琅琅。送語傳言出畵堂。使者尚能多意氣。主人應是不尋常。<span class='note-inline'>(泉大道)</span></p>
<p>開基剏業前王事。端拱持盈後帝心。劍戟盡為農器用。此時誰報太平音。<span class='note-inline'>(佛印元)</span></p>
<p>美如西子離金闕。嬌似楊妃下玉樓。猶把琵琶半遮面。不令人見轉風流。<span class='note-inline'>(佛鑑懃)</span></p>
<p>一火鑄成金彈子。團圝都不費鉗鎚。拈來萬仞峰頭放。打落天邊白鳳兒。<span class='note-inline'>(慈受深)</span></p>
<p>千年石虎產麒麟。一角通身五彩明。金鎖玉關渾掣斷。毗盧界內鼓烟塵。<span class='note-inline'>(雪竇宗)</span></p>
<p>老漢纔生便著忙。周行七步似顛狂。賺他無限癡男女。開眼堂堂入鑊湯。<span class='note-inline'>(徑山杲)</span></p>
<p>從來家富產嬌兒。纔出胞胎便亂揮。到得伎窮雙樹下。始知四十九年非。<span class='note-inline'>(懶菴樞)</span></p>
<p>無憂樹下浴嬰孩。清曉薔薇帶露開。轉過衲僧相見處。後糟驢馬出胞胎。<span class='note-inline'>(天童淨)</span></p>
<p>未曾撞入摩耶腹。兩手知他甚處安。右脇出來魔境現。祇堪惆悵不堪看。<span class='note-inline'>(天目禮)</span></p>
<p>七步周行猶彷彿。指天指地不分明。是非既落旁人耳。洗到驢年也未清。<span class='note-inline'>(虗堂愚)</span></p>
<p>生來自恨錯同條。鐵鑄心肝也合消。還你獨尊三界內。奈何今日又明朝。<span class='note-inline'>(覺菴真)</span></p>
<p>毗嵐毒種毒花開。添得雲門醉後杯。今日柯橋風色惡。澹烟疎雨洗黃梅。<span class='note-inline'>(岊翁淳)</span></p>
<p>摩耶今日產嬰孩。剛道天宮降下來。不是鷄窠生鳳卵。分明象子出驢胎。<span class='note-inline'>(千岩長)</span></p>
<p>忽聽嬌音上御樓。玉釵敲斷意悠悠。雖然不作[赤*(栗-木+土)]赦客。也有偷心暗點頭。<span class='note-inline'>(石浪如)</span></p>
<p>躍冶之金自不祥。干將鑄就赤眉殃。乾坤撥亂稱元首。竊國紛紛有憲章。<span class='note-inline'>(觀濤奇)</span></p>
<p>月上山城征馬急。雨過新水芰荷香。自此洞庭秋正好。烟波聲裏鬬漁郎。<span class='note-inline'>(䒢溪森)</span></p>
<p>自言自語自徘徊。自動芳心自作媒。不是自家親骨肉。誰將炭送雪中來。<span class='note-inline'>(寒松操)</span></p>
<p>大義未成先自立。咸陽三月火通紅。到底不忘亡國象。有何面目見江東。<span class='note-inline'>(綠雨蕉)</span></p>
<p>自掘深坑自活埋。腥風匝地露屍骸。人間天上稱尊大。當甚籬根破草鞵。<span class='note-inline'>(法林音)</span></p>
<p style="margin-left:1em">世尊臘月八日明星出時。忽然大悟。乃曰。奇哉。一切眾生具有如來智慧德相。但以妄想執著不能證得。</p>
<p>博山來云。根本無明即是不動智。不動智即是根本無明。者裏別具一隻眼。老瞿曇冰消瓦解。　天章玉云。大小釋迦話作兩橛。當時有人下者一語。免致後代兒孫起模畵樣。然雖如是。也不得屈我釋迦。喝一喝。　藥地智云。雪山坐久成勞。空花亂墜一瓢。惡水祇合自澆。何故。為他六年奇句。不及下地先聲。　道林慮云。開得一隻眼。失却一張口。</p>
<p>瞿曇失却眼睛時。雪裏梅花祇一枝。而今到處生荊棘。却笑春風惱亂吹。<span class='note-inline'>(晦堂心)</span></p>
<p>天蓋地載。成團作塊。周法界而無邊。析鄰虗而無內。及盡玄微誰分向背。佛祖來償口業債。問取南泉王老師。人人祇喫一莖菜。<span class='note-inline'>(宏智覺)</span></p>
<p>入山去何所圖。出山來胡為乎。早知今日事。悔不慎當初。<span class='note-inline'>(無準範)</span></p>
<p>舉頭見星忽悟道。黃泥山上生茅草。李婆自做老裁衣。不剪乾紅剪香皁。<span class='note-inline'>(栯堂益)</span></p>
<p>金鐘夜擊九重城。六載歸來改瘦形。待得眾生心眼活。雪山依舊碧崚嶒。<span class='note-inline'>(虗堂愚)</span></p>
<p>六年雪嶺道方成。打失從前鬼眼睛。滿面慚惶無著處。至今生怕見明星。<span class='note-inline'>(荊叟珏)</span></p>
<p>二千年前臘月八。黃面瞿曇雙眼活。阿僧祇劫喫鹽多。苦行六年添得渴。<span class='note-inline'>(月江印)</span></p>
<p>六載隈藏在雪山。灰頭土面自慚顏。今朝忽覩明星現。始覺從前被眼瞞。<span class='note-inline'>(鐵山仁)</span></p>
<p>家在深山別覓山。眼開何處著慚顏。殷勤為惜王孫醉。月滿荷衣霜滿鬟。<span class='note-inline'>(玉林琇)</span></p>
<p>今朝正是臘月八。釋迦老子眼睛瞎。白日青天被鬼迷。夜對明星將眼刮。<span class='note-inline'>(朝宗忍)</span></p>
<p>日日擡眸便覩星。如何特地話重新。而今要問靈山老。兩道眉毛賸幾莖。<span class='note-inline'>(六吉謙)</span></p>
<p>六年苦行進山來。夜半明星笑破腮。果是髑髏乾得盡。因何惹出者場災。<span class='note-inline'>(法林音)</span></p>
<p style="margin-left:1em">世尊陞座。文殊白椎曰。諦觀法王法。法王法如是。世尊便下座。</p>
<p>芭蕉徹云。忙忙者匝地普天。　獅林則云。眾中道世尊入林不動草。文殊入水不動波。自然海晏河清。乃搖手呵呵大笑云。錯了也。且道是何道理。掀翻海岳求知<span class='corr'>己</span>。撥轉乾坤致太平。　天童悟云。文殊大似認影迷頭。世尊也是脚跟不著地。　雲門信云。當時奪却文殊椎子。喝一喝。看那黃面老子作何去就。　博山來云。世尊拉抹金鍼。文殊橫抽玉線。彌縫海嶽要是其人。且道未陞座前法王法在甚麼處。　報恩賢云。世尊雖是頭正尾正。殊不知却被文殊使令。　孤秀曜云。世尊向電光影裏穿鍼。文殊從猛虎舌上書字。直饒縱奪齊行。<span class='corr'>已</span>是落三落四。還有為二老作主者麼。笙歌宛轉隨雲散。杜宇空傳別苑聲。</p>
<p>百萬靈山似葦蔴。風行雲集<span class='corr'>已</span>周遮。當時不是文殊老。往往瞿曇更撒沙。<span class='note-inline'>(佛印元)</span></p>
<p>月在波心徹底寒。澄潭應不許龍蟠。五湖多少未歸客。却被旁人把釣竿。<span class='note-inline'>(上方益)</span></p>
<p>一輪明月映天心。四海生靈荷照臨。何必西風撼丹桂。碧霄重送九秋音。<span class='note-inline'>(佛鑑懃)</span></p>
<p>一段真風見也麼。綿綿化母理機梭。織成古錦含春象。無奈東君漏泄何。<span class='note-inline'>(天童覺)</span></p>
<p>綸綍封章出御樓。克謀借箸有留矦。不因鑄印復銷印。六國烽烟正未休。<span class='note-inline'>(蔗菴範)</span></p>
<p>南國佳人畵裏看。霜毫初點曉妝殘。莫勞脂粉施顏色。窻外梅花拂影寒。<span class='note-inline'>(俍亭挺)</span></p>
<p>幽谷瓊枝帶露開。春含紅紫錦成堆。誰知遇陣催花雨。褪落飛英滿翠苔。<span class='note-inline'>(寒松操)</span></p>
<p style="margin-left:1em">世尊因五通仙人問。如來六通我五通。如何是那一通。世尊召仙人。仙人應諾。世尊曰。那一通。你問我。</p>
<p>明覺顯云。老胡元不知有那一通。却因邪打正。　瑯琊覺云。世尊不知可謂因正而打邪。五通不知實乃因邪而打正。　翠巖芝云。五通如是問。世尊如是答。要且不會那一通。　雲峰悅云。大小瞿曇被外道勘破了。有旁不肯底出來。雲峰要問作麼生是那一通。　古南門云。呼蛇易。遣蛇難。世尊被仙人一拶。轉身無路。將錯就錯。何不纔問便摑。仙人當下知歸。和前五通一時放下。豈不灑灑地做個平地神仙。　崇先奇云。老胡也知有那一通。祇是口門窄。　平田本云。世尊被仙人輕輕一靠。直得喚鐘作甕。　浪山嶼云。世尊就窠打劫順水推船。若論那一通。端的未會在。</p>
<p>汝問何如此問親。嶺梅江柳共芳春。抱贓不用重搜檢。<span class='corr'>已</span>自當堂露賊身。<span class='note-inline'>(長靈卓)</span></p>
<p>那一通。你問我。玄關倒插無鬚鎖。等閒一掣掣得開。三個老婆相對坐。咄。<span class='note-inline'>(斷橋倫)</span></p>
<p>醉乘白鶴登銀闕。夢跨青鸞入絳宮。酒醒眼開俱不見。一川桃李自東風。<span class='note-inline'>(中峰本)</span></p>
<p>那一通。你問我。猢猻上樹偷生果。口裏嚼得不甘香。眼裏耳裏都是火。忽然撞著看園翁。沒處躲。<span class='note-inline'>(三宜盂)</span></p>
<p style="margin-left:1em">世尊因外道問。不問有言不問無言。世尊據座。外道讚曰。世尊大慈大悲。開我迷雲令我得入。作禮而去。阿難問。外道有何所證而言得入。世尊曰。如世良馬。見鞭影而行。</p>
<p>五祖戒云。大小世尊被阿難一狀領過。又出語云。汝何所問。　法眼益因僧請益。敘語未終。眼云住住。你擬向世尊良久處會那。僧從此悟入。　雪竇顯云。邪正不分過猶鞭影。又云。迷雲既開。決定見佛。還許他同參也無。若共相委知。則天下宗師并為外道伴侶。如各非印證。則東土衲僧不如西天外道。　翠岩芝云。世尊被外道當面塗糊。祇如外道云令我得入。要且未夢見在。既不曾夢見。為什麼却悟去。　瑯琊覺云。依俙似曲纔堪聽。又被風吹別調中。　楊岐會云。世尊輟<span class='corr'>己</span>從人。外道乃因齋慶讚。　溈山喆云。外道懷藏寶鏡。世尊親為高提。直得森羅顯煥萬象歷然。又得阿難金鐘再擊。四眾共聞。大似二龍玩珠。長他智者威獰。　雲居齊云。什麼處是外道悟處。眾中道世尊良久時便是舉鞭處。恁麼會還得不。　昭覺勤云。待他問不問有言不問無言。和聲便打。及至阿難問外道有何所證。亦和聲便打。殺人須是殺人刀。活人須是活人劍。　徑山杲舉雪竇語畢云。邪正兩分正猶鞭影。　磬山修云。二老恰在鞭影裏批判。良久云。三十年後此話大行。　南磵問云。瞿曇鈍置太煞。若是山僧。便與和座掀倒。雖然。知我者少笑我者多。　佛日晳云。雪竇妙喜二尊宿。氣吞佛祖名振古今。檢點將來。三十棒一棒也放他不過。何故。不合向鞭影邊妄分邪正。</p>
<p>萬丈寒潭徹底清。錦鱗夜靜向光行。和竿一掣隨鈎上。水面茫茫散月明。<span class='note-inline'>(白雲端)</span></p>
<p>雪覆喬林同一色。清光上下含虗碧。採樵人立渡頭寒。極目寒蟾為誰白。<span class='note-inline'>(成枯木)</span></p>
<p>世尊恰似青銅鏡。挂向虗空秋月淨。表裏無私照膽寒。高低一一皆相映。<span class='note-inline'>(佛鑑懃)</span></p>
<p>露影藏身問世尊。瞿曇一點不加文。迷雲舒卷從斯入。十倍精神減八分。<span class='note-inline'>(佛燈珣)</span></p>
<p>迷悟髑髏前。何勞更舉鞭。祇持鷄狗戒。不學祖師禪。<span class='note-inline'>(鼓山珪)</span></p>
<p>世尊隻眼通三界。外道雙眸貫五天。華意正穠桃臉笑。春光不在柳梢邊。<span class='note-inline'>(雪巢一)</span></p>
<p>自把㼾甎空裏擲。必端自打自家頭。灼然自痛自難說。自著摩挲歸去休。<span class='note-inline'>(斷橋倫)</span></p>
<p>野鳥關關弄語頻。東皇暗轉劫壺春。林花未吐成狼藉。猶有餘香冷醉人。<span class='note-inline'>(幻寄庭)</span></p>
<p>九日柴門鋪綠茵。酒帘高捲菊花春。淵明去後無消息。空有餘香冷醉人。<span class='note-inline'>(法林音)</span></p>
<p style="margin-left:1em">世尊因外道問昨日說何法。世尊曰說定法。曰今日說何法。世尊曰說不定法。曰因甚昨日定今日不定。世尊曰昨日定今日不定。</p>
<p>五祖戒云。世尊何得將別人物作自<span class='corr'>己</span>用。　溈山喆云。大小世尊看樓打樓。大溈即不然。待問昨日說定法今日何說不定法。但云非汝境界。　薦福懷云。世尊被外道拶著出自偶然。雖然如此。邪正未分。　龍華宗云。黃面瞿曇隨邪逐惡。外道雖則言中有響。怎奈眼裏無筋。</p>
<p>古鑑從來絕點痕。隨其妍醜目前分。如今鑑破無光影。風輥長江水色渾。<span class='note-inline'>(塗毒策)</span></p>
<p>行盡江南數十程。曉風殘月入華清。朝元閣上西風急。都入長楊作雨聲。<span class='note-inline'>(楚石琦)</span></p>
<p style="margin-left:1em">世尊敕阿難往問調達曰汝在地獄中安否。曰我雖在地獄如三禪天樂。又令阿難問還求出否。曰我待世尊來便出。阿難曰。佛是三界大師。豈有入地獄分。曰。佛既無入地獄分。我豈有出地獄分。</p>
<p>翠巖真云。親言出親口。　徑山杲云。既無出分又無入分。喚什麼作釋迦老子。喚什麼作提婆達多。又喚什麼作地獄。還委悉麼。自攜瓶去酤村酒。却著衫來作主人。　天寧琦云。妙喜與麼批判。刁刀相似魚魯參差。殊不知釋迦自釋迦。調達自調達。地獄自地獄。料掉沒交涉。一夜落花雨。滿溪流水香。　伏龍長云。臨危不悚。真大丈夫。　萬峰藏云。既是三界導師。為甚無入地獄分。阿難直受始得。</p>
<p>好笑提婆達多。入捺落十小劫波。雖然得三禪妙樂。吹布毛須還鳥窠。<span class='note-inline'>(湛堂準)</span></p>
<p>萬仞崕頭拌得去。不知何處覓全屍。業風吹起再甦惺。却問如今是甚時。<span class='note-inline'>(虗堂愚)</span></p>
<p>水月空花鏡裏天。丹成何地不神仙。扁舟一任風吹去。祇在蘆花淺水邊。<span class='note-inline'>(抱璞璉)</span></p>
<p>荒田荒地沒人耕。一耕耕起便死爭。不如盡情回付君。依舊春風長葛藤。<span class='note-inline'>(綠雨蕉)</span></p>
<p>華嶽山人愛黑甜。素心豈為利名遷。獨怡夢裏乾坤大。石爛松枯懶記年。<span class='note-inline'>(鏡堂清)</span></p>
<p style="margin-left:1em">世尊因長爪梵志索論義預約曰。我義若墮我自斬首以謝。世尊曰汝義以何為宗。曰我義以一切不受為宗。世尊曰是見受不。志拂袖而去。行至中路有省。謂弟子曰我當回去斬首以謝世尊。弟子曰。人天眾前幸當得勝。何以斬首。志曰。我寧於有智人前斬首。不於無智人前得勝。乃歎曰。我義兩處負墮。是見若受。負門處麤。是見不受。負門處細。一切人天二乘皆不知我義墮處。惟有世尊諸大菩薩知我義墮。回至世尊前曰。我義兩處負墮故當斬首以謝。世尊曰。我法中無如是事。汝當回心向道。於是同五百弟子一時出家證阿羅漢。</p>
<p>綠雨蕉云。懵懵懂懂。挑擔水桶。掉了一隻。不知輕重。驀拈拄杖云。吽吽。　法林音云。且道梵志中路還省也未。若在今日。直須打了趁出。</p>
<p>是見若受破家門。是見不受與誰論。匾擔驀折兩頭脫。一毫頭上現乾坤。<span class='note-inline'>(天衣懷)</span></p>
<p>一切不受逞家風。片言雙破兩頭空。赤幡奪了回光處。始信言前墮<span class='corr'>己</span>宗。<span class='note-inline'>(本覺一)</span></p>
<p style="margin-left:1em">世尊在忉利天為母說法。優填王思佛。命匠雕栴檀像。及至世尊下來。像亦出迎。</p>
<p>法林音云。大小世尊為魅所著。</p>
<p>紫金光聚照山河。天上人間意氣多。曾敕文殊領徒眾。毗耶城裏問維摩。<span class='note-inline'>(虗堂愚)</span></p>
<p>雲在嶺頭閒不徹。水流㵎底太忙生。一莖草上全神變。大地無人著眼睛。<span class='note-inline'>(牧雲門)</span></p>
<p>僧繇壁上畵龍形。畵得龍成未得神。破壁驚看無兩樣。飛騰全在點睛人。<span class='note-inline'>(庸際化)</span></p>
<p>栴檀雕就紫金身。特地逢迎意氣新。慚愧瞿曇清白眼。無端又著一沙塵。<span class='note-inline'>(靈機觀)</span></p>
<p style="margin-left:1em">世尊三喚。像亦三應。世尊曰。無為真佛。實在我身。</p>
<p>大溈智云。世尊為誰家分上事。又喝云。汝等切忌認著昭昭靈靈。</p>
<p>真佛無為在我身。三呼三應太惺惺。若人不悟元由者。塵劫茫茫認識神。<span class='note-inline'>(大溈智)</span></p>
<p style="margin-left:1em">世尊因乾達婆王奏樂。山河大地盡作琴聲。迦葉起舞。王問。迦葉豈不是阿羅漢。諸漏<span class='corr'>已</span>盡。何更有餘習。世尊曰。實無餘習。莫謗法也。王又撫琴三遍。迦葉亦三度作舞。王曰迦葉作舞豈不是。世尊曰實不曾作舞。王曰世尊何得妄語。世尊曰。不妄語。汝撫琴。山河大地草木盡作琴聲豈不是。王曰是。世尊曰。迦葉亦復如是。實不曾作舞。王乃信受。</p>
<p>修山主問澄源。乾達婆王奏樂。直得須彌岌峇海水騰波。迦葉作舞作麼生會。源云。迦葉過去世曾作樂人來。習氣未除。修云須彌岌峇海水騰波又作麼生。源休去。法眼益代云。正是習氣。　幻寄稷云。有底道世尊以藥去病。澄源以病去藥。夢也未夢見乾達婆王在。　黃蘗琦云。若是山僧。待問迦葉是阿羅漢諸漏<span class='corr'>已</span>盡何更有餘習亦乃起舞不。惟以楔出楔。抑令乾達婆王展轉疑殺。</p>
<p>輕輕撥轉一條絃。聲振三千與大千。賴得飲光知密意。肯將羅袖惹春烟。<span class='note-inline'>(塗毒策)</span></p>
<p>有三尺劍可以謁趙國。無千里眼難以見懸絲。巍巍堂堂。三界大師。<span class='note-inline'>(虗堂愚)</span></p>
<p>月暎梅花白。風飄柳絮狂。人情若馬頰。客路似羊腸。<span class='note-inline'>(玉笈乾)</span></p>
<p style="margin-left:1em">世尊因靈山會上有五百比丘得四禪定具五神通未得法忍。以宿命智通各各自見過去弑父害母及諸眾罪。心內懷疑。於甚深法不能證入。於是文殊承佛神力。手握利劍持逼世尊。世尊曰。住住。不用作逆。勿得害我。我必被害。為善被害。文殊從本以來無有我人。但以內心見有我人。內心起時我必被害。即名為害。於是五百比丘悟自本心如夢如幻。於夢幻中無有我人乃至能生所生父母。於是五百比丘同聲讚歎。文殊大智士。深達法源底。自手握利劍。持逼如來身。如劍佛亦爾。一相無有二。無相無所生。是中云何殺。</p>
<p>天童傑云。為人須為徹。殺人須見血。文殊費盡腕頭氣力。要且不知此劍來處。帶累釋迦老子通身是口分疎不下。五百比丘恁麼悟去。入地獄如箭射。忽若蹋翻大海趯倒須彌。雲門扇子[跳-兆+孛]跳上三十三天築著帝釋鼻孔。東海鯉魚打一棒雨似盆傾。又作麼生。良久云。自從舞得三台後。拍拍元來總是歌。　萬峰藏云。我若作世尊。待文殊來便一棒打殺。免得比丘於無相無生處打之遶。　南山寶云。世尊被文殊一拶。直得將從前所有滯貨盡情拋出。若不得五百比丘善能解腕。縱文殊通身是手也收拾不及。雖然。在瞿曇門下則得。衲僧門下一點也用不著。</p>
<p>佛祖由來總是冤。電機旋處直如弦。金毛若解和聲拶。月裏麒麟笑揭天。<span class='note-inline'>(瞎堂遠)</span></p>
<p>文殊當日逼如來。五百聲聞眼豁開。欲會如來佛亦爾。青蛇匣裏吼風雷。<span class='note-inline'>(本覺一)</span></p>
<p>出匣青蛇氣吐虹。平移海嶽萬千重。當時不有沉冤客。何事當陽訴異同。<span class='note-inline'>(綠雨蕉)</span></p>
<p style="margin-left:1em">世尊因波斯匿王問。聖義諦中有世俗諦否。若言無。智不應二。若言有。智不應一。一二之義其義云何。世尊曰。大王。汝於過去龍光佛時曾問此義。我今無說。汝今無聞。無說無聞是名一義二義。</p>
<p>翠巖真云。波斯匿王善問不善答。世尊善答不善問。一人理上偏枯。一人事上偏枯。翠巖當時若見。點一把火照看者黃面老子面皮厚多少。　薦福懷云。大王分明問。世尊分明答。賓主歷然。作麼生說個無說無聞底道理。　靈巖儲云。佛佛授手祖祖相傳。如印印水似空合空。雖則文彩全彰。要且不存朕跡。苟非具超方眼者。未免坐在無說無聞處。山僧若見恁麼問。但道四海浪平龍臥穩。九天雲淨鶴飛高。</p>
<p>問處奇特。答處殊絕。一二義諦。驪龍角折。<span class='note-inline'>(真如喆)</span></p>
<p>無聞無說意無窮。鐵壁銀山一線通。何處是渠真聖諦。秋風昨夜到梧桐。<span class='note-inline'>(東谷光)</span></p>
<p>快性經紀。靈利客人。相逢一飲。滿面陽春。<span class='note-inline'>(通然達)</span></p>
<p style="margin-left:1em">世尊因耆婆善別音響。乃敲一髑髏問生何道。曰生人道。又敲一曰生何道。曰生天道。又敲一曰生何道。耆婆罔措。</p>
<p>天童悟云。世尊大似有先鋒無殿後。耆婆罔知也好與一敲。不見道先以定動後以智㧞。　龍華宗云。世尊敲磕分明。怎奈傷鋒犯手。耆婆善別音響。也是認影迷頭。且道第三度敲底畢竟生甚麼處。良久云。泥牛入海無消耗。挂角羚羊不見蹤。</p>
<p>如來一擊少人知。直下分明更是誰。無限月光隨水去。片雲偏向故山歸。<span class='note-inline'>(塗毒策)</span></p>
<p>老胡一擊許誰知。大冶紅爐片雪飛。青草塚間留不住。白雲還望故山歸。<span class='note-inline'>(瞎堂遠)</span></p>
<p style="margin-left:1em">世尊因黑齒梵志運神力以左右手擎合歡梧桐花兩株獻佛。世尊曰梵志。志應諾。世尊曰放下著。志放下左手一株。世尊又曰放下著。志放下右手一株。世尊又曰放下著。志曰我兩手皆空更放下個甚麼。世尊曰吾非教汝放捨其花。汝當放下。內六根。外六塵。中六識。無一可捨。是汝免生死處。志大悟。</p>
<p>徑山琇云。大小世尊尚墮在識情數量。合喫二十棒。梵志雖然悟去。亦未出得情識數量。合喫二十棒。徑山恁麼批判。蕭何制律。　棲霞成云。三界大師不合將閨閣中物般出。翻被梵志勘破。</p>
<p>兩手擎來教放下。空身立地更疑猜。根塵識界無尋處。多謝春風爛熳開。<span class='note-inline'>(心聞賁)</span></p>
<p>截斷千崖路。風前活計新。誰如蓆帽下。元是昔愁人。<span class='note-inline'>(無際派)</span></p>
<p style="margin-left:1em">世尊因地布髮掩泥獻花於然燈佛。燈見布髮處遂約退眾。乃指地曰。此一方地宜建一梵剎。時賢于長者持標於指處插曰建梵剎<span class='corr'>已</span>竟。諸天因散花讚曰庶子有大智矣。</p>
<p>博山來云。插草建精藍。長者全身領荷。鍼芥相投。唧[口*留]固然唧[口*留]。要且旁觀者哂。　寶壽方云。諸天散花讚歎。有利害無利害。　具足皜召眾云。然燈指處玉轉珠回。賢于插草虎步龍驤。於斯見得。古釋迦不先。今彌勒不後。其或未然。驀卓拄杖喝一喝。</p>
<p>一莖草上建精藍。風卷蟭螟入海南。惡水潑來成第二。鈍根錯過問前三。<span class='note-inline'>(張無盡)</span></p>
<p>梵剎分明在地頭。插標重建換人眸。鴈飛不在秋江上。珍重時人莫浪求。<span class='note-inline'>(石奇雲)</span></p>
<p style="margin-left:1em">世尊從忉利天下時。四眾八部俱往空界迎。有蓮花色比丘尼作念曰。我是尼身必居大僧後。於是用神力變作轉輪聖王千子圍繞。最初見佛。佛纔見乃訶曰。蓮花色尼。汝何得越大僧見吾。汝雖見吾色身。且不見吾法身。須菩提巖中晏坐。却見吾法身。</p>
<p>薦福懷云。蓮花色尼被熱瞞則且置。還知瞿曇老漢性命在別人手裏麼。　位中符云。世尊二見不除。好與蓮花色尼一狀領過。法林音云。白巖是作家。</p>
<p>未動葭灰三尺雪。乾坤何處不陽春。千山鳥絕江深凍。不見尋花問柳人。<span class='note-inline'>(三峯藏)</span></p>
<p style="margin-left:1em">世尊一日說大集經。敕一切獰惡鬼神悉皆集會。有不赴者四天王飛熱鐵輪追之。無有不順佛敕者。惟一魔王謂世尊曰。瞿曇。我待一切眾生成佛。盡眾生界空。無有眾生名字。我乃發菩提心。</p>
<p>天衣懷云。臨危不變真大丈夫。作麼生著得一轉語與黃面老子出氣。盡大地人無不愛佛。到者裏何者是佛。何者是魔。良久云。欲識魔麼開眼見明。欲識佛麼合眼見暗。魔之與佛。以拄杖卓一下云。一時穿却鼻孔。　南堂靜云。我若作世尊。即向他道。汝<span class='corr'>已</span>發心竟。應當如是住。不然道汝喚什麼作眾生。擬開口與一熱鐵輪。　徑山杲云。天衣老漢恁麼批判。怎奈話作兩橛。若向何者是佛何者是魔處休去。不妨使人疑著。却云開眼見明合眼見暗。郎當不少。又云。佛之與魔拄杖子一時穿却鼻孔。雪上加霜。妙喜却為黃面老子代一轉語。待魔王道無有眾生名字我乃發菩提心。祇向他道幾乎錯喚你作魔王。此語有兩負門。檢點得出。許你具衲僧眼。　東禪觀云。怪哉。淺草撥著一個大蟲。上門上戶齩人火急。可惜當時放過。待他恁麼道。祇消道個擔板漢。非惟塞斷咽㗋。亦乃教伊轉動不得。雖然。相識滿天下。知心能幾人。　龍池傳云。魔王是歸依語不是歸依語。　雲門信云。魔王言中有響。護法<span class='corr'>已</span>竟。　崇先奇云。我若見他恁麼道。但云我不如汝。管取低首歸降。何故。重賞之下必有勇夫。　補陀沃云。者魔王具什麼眼。敢恁麼道。　萬壽朗云。當時魔王恁麼道。便與一熱鐵輪。免他向淨白地上躲身。還有為伊作主者麼。拈拄杖云。看看。四天王飛熱鐵輪來也。以拄杖旋風打散。　寶壽波云。魔王世尊總合喫熱鐵輪有分。何故。賞則俱賞。罰則俱罰。</p>
<p>高眼從來不著塵。阿誰奴子共殷勤。嚴冬一片三江凍。萬卉千葩徧地春。<span class='note-inline'>(三峯藏)</span></p>
<p>茹蕨首陽山。恥食周家粟。及聞水土恩。餓死受人辱。<span class='note-inline'>(大咸咸)</span></p>
<p>龍飛鳳舞過青霄。徧界光騰瑞氣高。劈破彩雲風肅肅。月巢終不貴花梢。<span class='note-inline'>(普慈雲)</span></p>
<p style="margin-left:1em">世尊一日敕阿難。食時將至。汝入城持鉢。難應諾。世尊曰。汝既持鉢。當依七佛儀式。難問如何是七佛儀式。世尊召阿難。難應諾。世尊曰持鉢去。</p>
<p>密菴傑云。大小世尊被阿難輕輕拶著。未免喚鐘作甕。</p>
<p>從前七佛儀式。慶喜何甞欠少。堪笑黃面瞿曇。無端打個之遶。<span class='note-inline'>(遯菴演)</span></p>
<p style="margin-left:1em">世尊因比丘問。我於世尊法中。見處即有。證處未是。世尊當何所示。世尊曰。比丘某甲。當何所示是汝所問。</p>
<p>鐵鎚劈面擲。擊破精靈窟。血濺梵天紅。大地成狼藉。<span class='note-inline'>(獨步裔)</span></p>
<p>聞說瞿塘春水高。今朝親上峽中橈。木鵝倒嶽傾湫下。幾個長年解把篙。<span class='note-inline'>(三峯藏)</span></p>
<p style="margin-left:1em">世尊一日陞座。迦葉白椎曰世尊說法竟。世尊便下座。</p>
<p>芭蕉徹云。無孔笛遇氈拍板。</p>
<p>浮雲不共此山齊。山藹蒼蒼望轉迷。曉月暫飛千樹裏。秋河隔在數峯西。<span class='note-inline'>(金山杰)</span></p>
<p style="margin-left:1em">世尊一日陞座默然而坐。阿難白椎曰。請世尊說法。世尊曰。會中有二比丘犯律行。我故不說法。阿難以他心通觀是比丘。即時遣出。世尊還復默然。阿難又白。是二比丘今<span class='corr'>已</span>遣出。世尊何不說法。世尊曰。我誓不為二乘聲聞人說法。</p>
<p>南堂靜云。前箭猶輕後箭深。　高峯妙云。世尊能挽千鈞之弩。銀山鐵壁箭箭皆穿。阿難雖有隱身之術。殊不知髑髏後中箭。還有躲避得過底麼。　一麟足云。世尊雖有羅龍陷虎之機。且無點鐵成金之用。阿難却有六韜三略之謀。未免陷入八陣圖裏。仔細撿點。俱宜喫棒。</p>
<p style="margin-left:1em">世尊因文殊起佛見法見。被世尊威神攝向二鐵圍山。</p>
<p>五雲逢云。什麼處是二鐵圍山。如今有人起佛見法見。五雲與烹茶兩盌。　白雲端云。世尊當時無大人相。如今有起佛見法見者。承天終不敢動著他。何故。但得雪消去。自然春到來。　五祖演云。五祖則具大慈悲。遂拍手云。曼殊室利。不審今後更敢也無。良久乃自云。一度被蛇傷。怕見斷井索。　千巖長云。不起佛見法見。還免得貶向二鐵圍山麼。世尊也是憐兒不覺醜。　寶華忍云。瞿曇白雲五祖雖云扶豎綱宗。要且未透末後句在。曹山者裏若有起佛見法見。每人分半院與他。何故。一掌不浪鳴。兩掌鳴摑摑。　開先金云。正恁麼時。瞿曇還免得二鐵圍山麼。咦。六月朔風吹大地。家家屋上砌嚴霜。　菩提珍云。世尊握閫外威權全提正令。若非文殊也大難承當。如今有人起佛見法見。龍池願捨四大作禪床供養。　山容波云。文殊一翳在眼。世尊空花亂墜。貶向鐵圍則不無。還知瞿曇性命落在文殊手裏麼。　清波格云。文殊纔起佛見法見。早<span class='corr'>已</span>自入二鐵圍山。干他世尊甚事。</p>
<p>黑風海內渾身去。業浪堆中載得歸。誰把一雙清白眼。趁他蝴蝶亂飛飛。<span class='note-inline'>(綠雨蕉)</span></p>
<p>底事邊關叛逆生。勞勞嚷嚷動刀兵。狼烟一掃歸王化。四海何愁不太平。<span class='note-inline'>(嵩又啟)</span></p>
<p style="margin-left:1em">世尊於自恣日文殊三處過夏。迦葉欲白椎擯出。纔拈椎乃見百千萬億文殊。盡其神力椎不能舉。世尊曰。你擬擯那個文殊。迦葉無對。</p>
<p>昭覺勤云。可惜放過當時。待老漢道你擬擯那個文殊。便與一椎。看他作何合煞。　雲居元云。一家有事百家忙。　保寧茂云。大小迦葉有頭無尾。畢竟如何。西天令嚴。久立珍重。　高峯妙云。文殊知底迦葉不知。迦葉知底文殊不知。彼彼不知則且置。百千萬億文殊。畢竟那個是真文殊。　天寧琦云。迦葉太不丈夫。莫道百千萬億文殊。便是百千萬億世尊也下一椎。始見作家。不見道棒下無生忍。臨機不見師。　鼓山賢云。文殊雖得便宜。怎奈轉增醜態。何不默受擯出。教他迦葉三十年摸索不著。　慧雲盛云。世尊雖善解交。怎奈遭人怪笑。何故。當斷不斷返招其亂。　寶峯弁云。盡謂迦葉把住要津。文殊十方坐斷。寶峯看來。正是放過一著。復云。險。</p>
<p>千峯月淡楚江秋。衲子初開布袋頭。聞道淮南米價賤。便隨船子下揚州。<span class='note-inline'>(褚衲秀)</span></p>
<p>天高雲淨月彎彎。雨過秋空眼界寬。百億文殊真妙體。分明祇在一毫端。<span class='note-inline'>(正堂辨)</span></p>
<p>錦衣公子遊春慣。白首佳人懊恨多。彼富尚嫌千口少。自貧無奈一身何。<span class='note-inline'>(月庭忠)</span></p>
<p>移場三處逞風流。拈起椎來價滿醻。潦倒瞿曇奸狡甚。搖脣鼓舌自啾啾。<span class='note-inline'>(法林音)</span></p>
<p style="margin-left:1em">世尊因文殊門外立乃曰。文殊文殊何不入門來。文殊曰。我不見一法在門外。何以教我入門。</p>
<p>報慈遂徵云。為復是門外語門內語。　溈山喆代云。吾不如汝。　黃龍新云。文殊恁麼道。入得門入不得門。若入得門。冰消瓦解。　萬峯藏云。總隔一片板。　崇先奇云。世尊門裏出身不得。文殊身裏出門不得。</p>
<p style="margin-left:1em">世尊偕阿難行次。見一古佛塔。世尊便作禮。阿難問甚麼人塔。世尊曰過去諸佛塔。曰過去諸佛是甚麼人弟子。世尊曰是吾弟子。曰應當如是。</p>
<p>德山密云。過去是現在弟子。實有此理。　天童悟云。我若作阿難。待世尊云是我弟子。<span class='corr'>但</span>問佛是甚麼人弟子。擬開口。便作禮休去。　蓮柎䇿云。阿難當時見道是吾弟子。何不便禮三拜。管教黃面老子置身無地。</p>
<p style="margin-left:1em">世尊坐次。見二人舁豬過。乃問者個是甚麼。曰。佛具一切智。豬子也不識。世尊曰。也須問過。</p>
<p>太陽玄云。不因世尊問。幾乎忘却。　地藏恩云。老漢也是無端。節目上更生節目。忽被二人呵呵大笑。舁豬便行。一場懡㦬。　壽昌經云。君子有成人之美。　萬峯藏云。舁向前過。世尊早墮了也。　資福侶云。利動君子。　綠雨蕉云。世尊大似勾賊破家。設使二人待問便打豬一棒云。何不抵對。世尊又如何折合。</p>
<p>捨筏懷兼濟。逢耕更問津。却將未歸意。說與欲行人。<span class='note-inline'>(木菴瓊)</span></p>
<p style="margin-left:1em">世尊因異學問諸法是常耶。世尊不對。曰諸法是無常耶。世尊亦不對。曰世尊具一切智何不對我。世尊曰汝之所問皆為戲論。</p>
<p>高峯妙云。異學有言若啞。世尊無語如雷。者裏見得分明。正是增益戲論。何故。諦聽諦聽。　白光明云。異學兩度問法<span class='corr'>已</span>成戲論。世尊兩度不答戲論猶多。</p>

<p class='juan'>宗鑑法林卷一</p></div></div>
</div><!-- end of div[@id='body'] -->
</body></html>