<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>法華經精解評林</title>
  <link rel="stylesheet" type="text/css" href="../cbeta.css" />
</head>
<body>
<div id='body'>

<p class='juan'><a id='mulu14' />妙法蓮華經精解評林卷下</p>
<div class='div-other'><a id='mulu15' />
<div class='div-orig'><p>○見寶塔品第十一</p>
</div>
<div class='div-commentary'><p style="margin-left:1em">三周法俻。四眾記圓。法身<span class='corr'>已</span>全。本願<span class='corr'>已</span>足。故成多寶塔。現示十方三世過現諸佛修證之道也。</p>
</div>
<div class='div-orig'><p>爾時佛前有七寶塔。高五百由旬。縱廣二百五十由旬。從地踊出。住在空中。種種寶物而裝校之。五千欄楯。龕室千萬。無數幢幡以為嚴飾。垂寶瓔珞。寶鈴萬億。而懸其上。四面皆出多摩羅䟦栴檀之香。充遍世界。其諸幡盖。以金銀瑠璃[王*車]璖瑪瑙真珠玫瑰七寶合成。高至四天王宮。三十三天。雨天曼陀羅華。供養寶塔。餘諸天龍。夜叉。乾闥婆。阿修羅。迦樓羅。緊那羅。摩睺羅伽。人非人等。千萬億眾。以一切華香瓔珞幡盖伎樂。供養寶塔。恭敬尊重讚歎。</p>
</div>
<div class='div-commentary'><p style="margin-left:1em"><span class='note-inline'>(戒環曰。寶塔殊勝。乃果行依報。諸莊嚴具。彰果行德用也。種種莊校。即萬德之像。五千欄楯。即總持之力龕室千萬。應慈悲無量也。幢幡無數。應摧邪表正也。垂寶瓔珞。即眾善下化。寶鈴萬億。即法音廣振。四面出香。表神通四達。如意周遍。七寶幡盖高至天宮。表眾德尊勝也。三十三天下。言諸天供塔。有如來全身故)</span>。</p>
</div>
<div class='div-orig'><p>爾時寶塔中。出大音聲。歎言善哉善哉。釋迦牟尼世尊。能以平等大慧。教菩薩法。佛所護念。妙法華經。為大眾說。如是如是。釋迦牟尼世尊。如所說者。皆是真實。</p>
</div>
<div class='div-commentary'><p style="margin-left:1em"><span class='note-inline'>(戒環曰。平等大慧。即一乘寶智也)</span>。</p>
</div>
<div class='div-orig'><p>爾時有菩薩摩訶薩。名大樂說。白佛言世尊。以何因緣。有此寶塔。從地踊出。又於其中發是音聲。爾時佛告大樂說菩薩。此寶塔中。有如來全身。乃往過去。東方無量千萬億阿僧祇世界。國名寶淨。彼中有佛。號曰多寶。其佛行菩薩道時。作大誓願。若我成佛。滅度之後。於十方國土。有說法華經處。我之塔廟。為聽是經故。踊現其前。為作證明。</p>
</div>
<div class='div-commentary'><p style="margin-left:1em"><span class='note-inline'>(戒環曰。多寶滅度全身不散如入禪定。而能隨願在處證經。此示法身無滅無生自在之力。使聞妙法者。了無滅生。頓悟實相。故示現作證如此)</span>。</p>
</div>
<div class='div-orig'><p>彼佛成道<span class='corr'>已</span>。臨滅度時。於天人大眾中。告諸比丘。我滅度後。欲供養我全身者。應起一大塔。</p>
</div>
<div class='div-commentary'><p style="margin-left:1em"><span class='note-inline'>(戒環曰。敘塔緣起也)</span>。</p>
</div>
<div class='div-orig'><p>其佛以神通願力。十方世界。在在處處。若有說法華經者。彼之寶塔。皆踊出其前。全身在於塔中。不獨此處。大樂說。今多寶如來塔。聞說法華經故。從地踊出。</p>
</div>
<div class='div-commentary'><p style="margin-left:1em"><span class='note-inline'>(戒環曰。結示今緣也)</span>。</p>
</div>
<div class='div-orig'><p>是時大樂說菩薩。以如來神力故。白佛言。世尊。我等願欲見此佛身。</p>
</div>
<div class='div-commentary'><p style="margin-left:1em"><span class='note-inline'>(戒環曰。欲表圓證。當現全身。此非小緣。故假如來神力發起)</span>。</p>
</div>
<div class='div-orig'><p>佛告大樂說菩薩摩訶薩。是多寶佛。有深重願。若我寶塔。為聽法華經故。出於諸佛前時。其有欲以我身示四眾者。彼佛分身諸佛。在於十方世界說法。盡還集一處。然後我身乃出現耳。</p>
</div>
<div class='div-commentary'><p style="margin-left:1em"><span class='note-inline'>(戒環曰。必待十方說法諸佛畢集。然後出現者。表圓證也。分身諸佛。即千百億化水月應物者)</span>。</p>
</div>
<div class='div-orig'><p>大樂說。我分身諸佛。在於十方世界說法者。今應當集。</p>
</div>
<div class='div-commentary'><p style="margin-left:1em"><span class='note-inline'>(戒環曰。盖當副多寶之願也)</span>。</p>
</div>
<div class='div-orig'><p>大樂說白佛言。世尊。我等亦願欲見世尊分身諸佛。禮拜供養。爾時佛放白毫一光。即見東方百萬億那由他恒河沙等國土諸佛。彼諸國土。皆以頗梨為地。寶樹寶衣以為莊嚴。無數千萬億菩薩。充滿其中。遍張寶慢。寶網羅上。彼國諸佛。以大妙音。而說諸法。及見無量千萬億菩薩。遍滿諸國。為眾說法。</p>
</div>
<div class='div-commentary'><p style="margin-left:1em"><span class='note-inline'>(戒環曰。此皆釋迦分身在十方說法者)</span>。</p>
</div>
<div class='div-orig'><p>南西北方四維上下。白毫相光所照之處。亦復如是。</p>
</div>
<div class='div-commentary'><p style="margin-left:1em"><span class='note-inline'>(戒環曰。遍照十方。咸召使集)</span>。</p>
</div>
<div class='div-orig'><p>爾時十方諸佛。各告眾菩薩言。善男子。我今應往娑婆世界釋迦牟尼佛所。并供養多寶如來寶塔。時娑婆世界。即變清淨。琉璃為地。寶樹莊嚴。黃金為繩。以界八道。無諸聚落村營城邑。大海江河。山川林藪。燒大寶香。曼陀羅華。遍布其地。以寶網幔。羅覆其上。懸諸寶鈴。唯留此會眾。移諸天人置於他土。</p>
</div>
<div class='div-commentary'><p style="margin-left:1em"><span class='note-inline'>(戒環曰變土將容分身之眾也。琉璃為地等者現佛國之淨相無聚落等者。滅眾生之染緣。移天人置他土。如淨名說。菩薩斷取大千擲沙界外。其中眾生。不覺不知)</span>。</p>
</div>
<div class='div-orig'><p>是時諸佛。各將大菩薩。以為侍者。至娑婆世界。各到寶樹下。一一寶樹。高五百由旬。枝葉花菓。次第莊嚴。諸寶樹下。皆有師子之座。高五由旬。亦以大寶而校飾之。爾時諸佛。各於此座結加趺坐。如是展轉。遍滿三千大千世界。而於釋迦牟尼佛。一方所分之身。猶故未盡。</p>
</div>
<div class='div-commentary'><p style="margin-left:1em"><span class='note-inline'>(戒環曰。一方即東方也。釋迦分身。譬如一燈燃百千燈。真應無盡。而器界有窮故雖大千。不能容受)</span>。</p>
</div>
<div class='div-orig'><p>釋迦牟尼佛。為諸佛當來作故。復於八方。各更變二百萬億那由他國。皆令清淨。又移諸天人置於他土。所化之國。亦以琉璃為地。寶樹莊嚴。樹高五百由旬。枝葉華菓。次第莊嚴。樹下皆有寶師子座。高五由旬。亦以大寶而校飾之。亦無大海江河。及目真隣陀山。摩訶目真隣陀山。鐵圍山。大鐵圍山。須彌山等諸山王。通為一佛國土。寶地平正。寶交露幔覆其上。懸諸幡盖。燒大寶香。諸天寶華。遍布其地。</p>
</div>
<div class='div-commentary'><p style="margin-left:1em"><span class='note-inline'>(及南曰。淨名丈室。能廣容多座。釋迦化土。如自在天宮。涌出之眾。有無量河沙。各詣靈山。未聞迫窄。而此必三變淨土。乃能容受分身者。特因事顯法耳)</span>。</p>
<p style="margin-left:1em"><span class='note-inline'>(及南曰。目真隣陀此云石)</span>。</p>
<p style="margin-left:1em"><span class='note-inline'>(祥邁曰。淨名且示不思議境。故即丈室而廣容。法華意在引權入實。故自穢土而三變。宗趣有異。故建立不同。得旨歸根何異也)</span>。</p>
<p style="margin-left:1em">戒環曰。淨土妙境。生佛本共。法身化體。物我無虧。唯眾生識心。自染自局。故聖人因。分身束之。特與開示。初於娑婆一變者。滅眾生染緣也。次於八方再變者。遣識心限礙也。後於八方復變者。廓法界真境也。三變之後。分身畢集。多寶全現者。示染緣既滅。礙心既遣。真境既廓。則法身化體。當處現前。一多圓融。隨念自在。妙法大旨明此而<span class='corr'>已</span>。故茲因事。特與開示也。</p>
</div>
<div class='div-orig'><p>爾時東方釋迦牟尼。所分之身。百千萬億那由他恒河沙等國土中諸佛。各各說法。來集於此。爾時釋迦牟尼佛。見所分身佛悉<span class='corr'>已</span>來集。各各坐於師子之座。皆聞諸佛與欲同開寶塔。即從座起。住虗空中。一切四眾。起立合掌。一心觀佛。於是釋迦牟尼佛。以右指開七寶塔戶。出大音聲。如却關鑰開大城門。</p>
</div>
<div class='div-commentary'><p style="margin-left:1em"><span class='note-inline'>(戒環曰。此表順道開發也。一指聊舉。關鍵脫然。如來全身。於是可見)</span>。</p>
</div>
<div class='div-orig'><p>爾時多寶佛。於寶塔中。分半座與釋迦牟尼佛。而作是言。釋迦牟尼佛可就此座。即時釋迦牟尼佛。入其塔中。坐其半座。結加趺坐。</p>
</div>
<div class='div-commentary'><p style="margin-left:1em"><span class='note-inline'>(戒環曰。妙法實除一切圓融。物我不分。古今一致。是以過去多寶。與現在釋迦。於寶塔共坐二座)</span>。</p>
<p style="margin-left:1em">戒環曰。多寶分座。所以示三界之相。無有生死若退若出。亦無在世及滅度者。非實非虗。非如非異。斯妙法之極致也。故作證如此。</p>
</div>
<div class='div-orig'><p>以大音聲。普告四眾。誰能於此娑婆國土。廣說妙法華經。今正是時。如來不久當入涅槃。佛欲以此妙法華經。付囑有在。</p>
</div>
<div class='div-commentary'><p style="margin-left:1em"><span class='note-inline'>(及南曰。說證事圓。於靈付囑。言有在者。傳布法利。期在得人也)</span>。</p>
<p style="margin-left:1em">戒環曰。日月燈明說是經<span class='corr'>已</span>。即於眾唱滅。授記付托。今佛至此。亦云不久涅槃。付囑有在。足知三周開示。至此乃畢。此後顯妙勸持。別是一番。故雖唱滅結經。而復有後說。</p>
<p style="margin-left:1em"><span class='note-inline'>(總論)</span>。</p>
<p style="margin-left:1em">戒環曰。初於法說。歎二智。明十如。全提妙法。開佛智見。次喻說。斥羊鹿。示白牛。明迷此則墮火宅。悟此則造佛地。後因緣說。顯所迷之通智。示教導之遠因。滅化城。指寶所。皆所以開而示之。使見自<span class='corr'>己</span>本來佛性。以見是性。則無不成佛。故領悟之後。各示佛記。而卒於圓該圓證之事。是為三周開示之終也。</p>
</div></div>
<div class='div-other'><a id='mulu16' />
<div class='div-orig'><p>○提婆達多品第十二</p>
</div>
<div class='div-commentary'><p style="margin-left:1em">提婆達多。此云天授。為斛飯王子。禱天而生也。以名品者。明其所授。顯法妙利故也。</p>
</div>
<div class='div-orig'><p>爾時佛告諸菩薩。及天人四眾。吾於過去無量劫中。求法華經。無有懈倦。於多劫中。常作國王。發願求於無上菩提。心不退轉。</p>
</div>
<div class='div-commentary'><p style="margin-left:1em"><span class='note-inline'>(戒環曰。此盖欲以正道。優於天下也)</span>。</p>
</div>
<div class='div-orig'><p>為欲滿足六波羅密。勤行布施。心無恡惜象馬七珍。國城妻子。奴婢僕從。頭目髓腦。身肉手足。不惜軀命。</p>
</div>
<div class='div-commentary'><p style="margin-left:1em"><span class='note-inline'>(戒環曰。此盖欲以正行。率彼貪迷也)</span>。</p>
<p style="margin-left:1em">行簡子曰。六波羅密者。一布施。二持戒。三忍辱。四精進。五禪定。六智慧也。又名六度。</p>
</div>
<div class='div-orig'><p>時世人民。壽命無量。為於法故。捐捨國位。委政太子。擊皷宣令四方求法。誰為我說大乘者。吾當終身供給走使。時有仙人。來白王言。我有大乘。名妙法華經。若不違我。當為宣說。王聞仙言。歡喜踊躍。即隨仙人。供給所須。採菓汲水。拾薪設食。乃至以身而為牀座。身心無倦。于時奉事經於千歲。為於法故。精勤給侍。令無所乏。</p>
</div>
<div class='div-commentary'><p style="margin-left:1em"><span class='note-inline'>(戒環曰。由道之優俗故。君遂無為)</span>。</p>
<p style="margin-left:1em"><span class='note-inline'>(戒環曰。此見兼忘天下。惟道是從)</span>。</p>
<p style="margin-left:1em"><span class='note-inline'>(戒環曰。此終身供給也。以身為牀座。示忘身為法無疲。疲厭也)</span>。</p>
</div>
<div class='div-orig'><p>佛告諸比丘。爾時王者。則我身是。時仙人者。今提婆達多是。由提婆達多善知識故。令我具足六波羅密。慈悲喜捨。三十二相。八十種好。紫磨金色。十力。四無所畏。四攝法。十八不共。神通道力。成等正覺。廣度眾生。皆因提婆達多善知識故。告諸四眾。提婆達多。却後過無量劫。當得成佛。號曰天王如來。應供。正遍知。明行足。善逝。世間解。無上士。調御丈夫。天人師。佛。世尊。世界名天道。</p>
</div>
<div class='div-commentary'><p style="margin-left:1em"><span class='note-inline'>(及南曰。佛告諸比丘下。結成因行也。告諸四眾下。轉記提婆也)</span>。</p>
<p style="margin-left:1em"><span class='note-inline'>(戒環曰。號天王者。釋迦資之以成道。是為天中天之法王也)</span>。</p>
</div>
<div class='div-orig'><p>時天王佛。住世二十中劫。廣為眾生。說於妙法。恒河沙眾生。得阿羅漢果。無量眾生。發緣覺心。恒河沙眾生。發無上道心。得無生忍。至不退轉。</p>
</div>
<div class='div-commentary'><p style="margin-left:1em"><span class='note-inline'>(戒環曰。記其當來住世利被三乘)</span>。</p>
</div>
<div class='div-orig'><p>時天王佛。般涅槃後。正法住世二十中劫。全身舍利。起七寶塔。高六十由旬。縱廣四十由旬。諸天人民。悉以雜華抹香燒香塗香。衣服瓔珞幢幡寶盖。伎樂歌頌。禮拜供養七寶妙塔。無量眾生。得阿羅漢果。無量眾生。悟辟支佛。不可思議眾生。發菩提心。至不退轉。</p>
</div>
<div class='div-commentary'><p style="margin-left:1em"><span class='note-inline'>(戒環曰。此言佛滅後正法。亦被三乘)</span>。</p>
</div>
<div class='div-orig'><p>佛告諸比丘。未來世中。若有妙法華經提婆達多品淨心信敬不生疑惑者。生十方佛前。所生之處。常聞此經。若生人天中。受勝妙樂。若在佛前。蓮華化生。</p>
</div>
<div class='div-commentary'><p style="margin-left:1em"><span class='note-inline'>(及南曰。前明釋尊資成因。下文明龍女資成佛果。皆顯一乘妙利也)</span>。</p>
<p style="margin-left:1em">戒環曰。此品明釋迦因行求法。以致成佛。故聞者淨信不疑。斯可遠惡道。生佛家也。</p>
</div>
<div class='div-orig'><p>於時下方多寶世尊所從菩薩。名曰智積。白多寶佛。當還本土。釋迦牟尼佛。告智積曰。善男子。且待須臾。此有菩薩。名文殊師利。可與相見。論說妙法。可還本土。爾時文殊師利。坐千葉蓮華。大如車輪。俱來菩薩。亦坐寶蓮華。從於大海娑竭羅龍宮。自然涌出。住虗空中。詣靈鷲山。從蓮華下。至於佛所。頭面敬禮二世尊足。脩敬<span class='corr'>已</span>畢。往智積所。共相慰問。却坐一面。</p>
</div>
<div class='div-commentary'><p style="margin-left:1em"><span class='note-inline'>(作證事畢。於是告還。發起後緣)</span>。</p>
<p style="margin-left:1em"><span class='note-inline'>(戒環曰。序眾之初。文殊預會。今又從海涌出者。智體周遍。十方對現。如響應聲。無去來相。但隨機顯法耳。今顯龍宮所化之事。故示從海出也)</span>。</p>
</div>
<div class='div-orig'><p>智積菩薩。問文殊師利。仁往龍宮。所化眾生。其數幾何。文殊師利言。其數無量。不可稱計。非口所宣。非心所測。且待須臾。自當證知。所言未竟。無數菩薩。坐寶蓮華。從海涌出。詣靈鷲山。住在虗空。此諸菩薩。皆是文殊師利之所化度。具菩薩行。皆共論說六波羅密。本聲聞人。在虗空中。說聲聞行。今皆脩行大乘空義。文殊師利。謂智積曰。於海教化。其事如是。</p>
</div>
<div class='div-commentary'><p style="margin-left:1em"><span class='note-inline'>(戒環曰。此文殊於龍宮非人所居。則所化眾生。皆龍類。而一聞妙法。遂成菩薩。足知一切眾生。莫不具佛知見。只欠開悟耳。言本聲聞人等者。明所化之機亦具三乘。而由〔推〕入實也)</span>。</p>
</div>
<div class='div-orig'><p>文殊師利言。我於海中。唯常宣說妙法華經。</p>
</div>
<div class='div-commentary'><p style="margin-left:1em"><span class='note-inline'>(戒環曰。此答前偈也)</span>。</p>
</div>
<div class='div-orig'><p>智積問文殊師利言。此經甚深微妙。諸經中寶。世所希有。頗有眾生勤加精進。修行此經。速得佛不。文殊師利言。有娑竭羅龍王女。年始八歲。智慧利根。善知眾生諸根行業。得陀羅尼。諸佛所說。甚深秘藏。悉能受持。深入禪定。了達諸法。於剎那頃發菩提心。得不退轉。辨才無礙。慈念眾生猶如赤子。功德具足。心念口演。微妙廣大。慈悲仁讓。志意和雅。能至菩提。</p>
</div>
<div class='div-commentary'><p style="margin-left:1em"><span class='note-inline'>(戒環曰。即修行此經速得佛之證也。龍宮無數菩薩。皆是文殊化度。而獨舉八歲龍女成佛者。明佛性不問男女。不在老成。不擇異類。但根智之利。所造之深。剎那迴光。則菩提可至。亦乃破三乘遠繫。而進其濡滯也)</span>。</p>
</div>
<div class='div-orig'><p>智積菩薩言。我見釋迦如來。於無量劫。難行苦行。積功累德。求菩提道。未曾止息。觀三千大千世界。乃至無有如芥子許。非是菩薩捨身命處。為眾生故。然後乃得成菩提道。不信此女。於須臾頃。便成正覺。</p>
</div>
<div class='div-commentary'><p style="margin-left:1em"><span class='note-inline'>(戒環曰。此執別教之迹。疑圓頓之理)</span>。</p>
</div>
<div class='div-orig'><p>言論未訖。時龍王女。忽現於前。時舍利弗語龍女言。汝謂不久得無上道。是事難信。所以者何。女身垢穢。非是法器。云何能得無上菩提。佛道懸曠。經無量劫。勤苦積行。具修諸度。然後乃成。又女人身猶有五障。一者不得作梵天王。二者帝釋。三者魔王。四者轉輪聖王。五者佛身。云何女身。速得成佛。</p>
</div>
<div class='div-commentary'><p style="margin-left:1em"><span class='note-inline'>(戒環曰。鶖子依小乘教迹辨難。示為小智釋疑故也言佛道懸曠。女身多障。皆小乘教迹也。梵王淨行。帝釋少欲。魔王堅固。輪王大仁。佛具萬德。而女人多染多欲。懦弱妬。具足煩惱。皆反於上。故致五障)</span>。</p>
</div>
<div class='div-orig'><p>爾時龍女。有一寶珠。價直三千大千世界。持以上佛。佛即受之。龍女謂智積菩薩。尊者舍利弗言。我獻寶珠。世尊納受。是事疾不。答言甚疾。女言。以汝神力。觀我成佛。復速於此。當時眾會。皆見龍女。忽然之間。變成男子。具菩薩行。即往南方無垢世界。坐寶蓮華。成等正覺。三十二相。八十種好。普為十方一切眾生。演說妙法。</p>
</div>
<div class='div-commentary'><p style="margin-left:1em"><span class='note-inline'>(及南曰。經云法性如大海。不說有是非。凡夫賢聖人。平等無高下。唯在心垢滅。取證如反掌。所以龍女纔捨法愛。遂速成佛也)</span>。</p>
<p style="margin-left:1em">戒環曰。珠表妙圓真心。持以上佛。表捨法愛也。法愛不存。則妙心無垢。成佛之要。無速於此。故即往南方無垢世界。成等正覺也。</p>
</div>
<div class='div-orig'><p>智積菩薩。及舍利弗。一切眾會。默然信受。</p>
</div>
<div class='div-commentary'><p style="margin-left:1em"><span class='note-inline'>(戒環曰。妙法顯然神之。孰當不信)</span>。</p>
</div></div>
<div class='div-other'><a id='mulu17' />
<div class='div-orig'><p>○持品第十三</p>
</div>
<div class='div-commentary'><p style="margin-left:1em">品曰持者。因上宣付顯觀。故眾願持說。以廣道化。初藥王等。願此方持。次聲聞眾。願他方持。後大菩薩。願十方持也。</p>
</div>
<div class='div-orig'><p>爾時藥王菩薩摩訶薩。及大樂說菩薩摩訶薩。與二萬菩薩眷屬俱。皆於佛前。作是誓言。唯願世尊。不以為慮。我等於佛滅後。當奉持讀誦。說此經典。</p>
</div>
<div class='div-commentary'><p style="margin-left:1em"><span class='note-inline'>(戒環曰。此白寶塔品末顯難勸持。故藥王等發大願力。不憚其難。而願佛無慮)</span>。</p>
</div>
<div class='div-orig'><p>後惡世眾生。善根轉少。多增上慢。貪利供養。增不善根。遠離解脫。雖難可教化。我等當起大忍力。讀誦此經。持說書寫。種種供養。不惜身命。</p>
</div>
<div class='div-commentary'><p style="margin-left:1em"><span class='note-inline'>(及南曰。此領入劫燒接須彌喻難之意。而發誓也)</span>。</p>
<p style="margin-left:1em">戒環曰。雖末世惡暴。有如劫燒。上慢心高。有如須彌。難可教化。而誓無所避。故云當起大忍不惜身命。</p>
</div>
<div class='div-orig'><p>爾時世尊。視八十萬億那由他諸菩薩摩訶薩。</p>
</div>
<div class='div-commentary'><p style="margin-left:1em"><span class='note-inline'>(此方他方不該不遍。故青蓮迴盻意被十方也)</span>。</p>
<p style="margin-left:1em">戒環曰。八十萬億。乃一方來集之眾。</p>
</div>
<div class='div-orig'><p>是諸菩薩。皆是阿鞞䟦致。轉不退法輪。得諸陀羅尼。即從座起。至於佛前。而作是念。若世尊告勑我等持說此經者。當如佛教。廣宣斯法。復作是念。佛今默然不見告勑。我當云何。時諸菩薩。敬順佛意。并欲自滿本願。便於佛前。作師子吼。而發誓言。世尊。我等於如來滅後。周旋往反十方世界。能令眾生書寫此經。受持讀誦。解說其義。如法脩行。正憶念。皆是佛之威力。唯願世尊。在於他方。遙見守護。</p>
</div>
<div class='div-commentary'><p style="margin-left:1em"><span class='note-inline'>(戒環曰。彼一娑婆。尚怯弊惡。則十方誠難。故歸功佛力。復求加護)</span>。</p>
</div></div>
<div class='div-other'><a id='mulu18' />
<div class='div-orig'><p>○安樂行品第十四</p>
</div>
<div class='div-commentary'><p style="margin-left:1em">萬行依于三業。本于智悲。總欲不失其正。則安而樂。不正則危而憂。故依文殊正智正身正意大悲四法。名安樂行品。</p>
</div>
<div class='div-orig'><p>爾時文殊師利法王子菩薩摩訶薩。白佛言世尊。是諸菩薩。甚為難有。敬順佛故。發大誓願。於後惡世。護持讀說是法華經。世尊。菩薩摩訶薩。於後惡世。云何能說是經。</p>
</div>
<div class='div-commentary'><p style="margin-left:1em"><span class='note-inline'>(及南曰。以文殊請者。示依正智發起正行)</span>。</p>
<p style="margin-left:1em">戒環曰。請問云何所行乃能說是經。得無諸難。此發起安樂行法也。</p>
</div>
<div class='div-orig'><p>佛告文殊師利。若菩薩摩訶薩。於後惡世。欲說是經。當安住四法。</p>
</div>
<div class='div-commentary'><p style="margin-left:1em"><span class='note-inline'>(繼三業以大悲者。三業既正。則正智真淨。〔利〕得<span class='corr'>己</span>利。須起大悲。廣行利他。智悲相濟。乃能演說是經。得無諸難)</span>。</p>
<p style="margin-left:1em">戒環曰。即四安樂行也。一正身行。二正語行。三正意行。四大悲行。</p>
</div>
<div class='div-orig'><p>一者安住菩薩行處。親近處。能為眾生。演說是經。</p>
</div>
<div class='div-commentary'><p style="margin-left:1em"><span class='note-inline'>(及南曰。趣操之謂近。二者不違於道。是謂菩薩行處近處。此身行之要也)</span>。</p>
<p style="margin-left:1em">戒環曰。二處各有事行理行。非事無以涉俗。非理無以契真。理事兼通。真俗不礙。然後利生弘法。觸處安樂矣。</p>
</div>
<div class='div-orig'><p>文殊師利。云何名菩薩摩訶薩行處。若菩薩摩訶薩。住忍辱地。柔和善順。而不卒暴。心亦不驚。</p>
</div>
<div class='div-commentary'><p style="margin-left:1em"><span class='note-inline'>(及南曰。此言事行也)</span>。</p>
<p style="margin-left:1em"><span class='note-inline'>(祥邁曰。行處必住忍者。六度適時為用。而涉難莫尚於忍。蓋趨事而動。則悔吝生焉。故須忍以御之)</span>。</p>
<p style="margin-left:1em">戒環曰。行處必住忍辱者。盖能忍故。於剛能柔。而物不能挫。於逆能順。而物不能害。於事能審。而所施不暴。於微能察。而所遇不驚。由是克成安樂行也。</p>
</div>
<div class='div-orig'><p>又復於法無所行。而觀諸法如實相。亦不行不分別。是名菩薩摩訶薩行處。</p>
</div>
<div class='div-commentary'><p style="margin-left:1em"><span class='note-inline'>(及南曰。此言理行也)</span>。</p>
<p style="margin-left:1em"><span class='note-inline'>(及南曰。雖行是法。而不住相。名無所行。盖有所則有能。能所角立。物我成敵。則患難生。而安樂喪矣)</span>。</p>
<p style="margin-left:1em">戒環曰。法。指一切行法也。觀自所行之法。而觀諸法也。如實相。即無所觀。亦不行。言亦無所行也。不分別。即情識都忘。是非雙泯。菩薩趣操。如是而<span class='corr'>已</span>。</p>
</div>
<div class='div-orig'><p>云何名菩薩摩訶薩近處。菩薩摩訶薩。不親近國王王子大臣官長。不親近諸外道梵志尼犍子等。及造世俗文筆。讚詠外書。及路伽耶陀。逆路伽耶陀者。</p>
</div>
<div class='div-commentary'><p style="margin-left:1em"><span class='note-inline'>(及南曰。此言事行。以戒定為體。不親近國王等。戒近權勢也。不親近諸〔近〕道等。戒近外道也)</span>。</p>
<p style="margin-left:1em">戒環曰。雖外護可尊。恐挾勢妨道。苟志於此。則身處山林。心懸魏闕。能暫安樂乎。不親外道。息異見也。不造俗文。絕異端也。遠惡議難。離曲辯也。</p>
</div>
<div class='div-orig'><p>復次菩薩摩訶薩。觀一切法空。如實相。不顛倒。不動不退不轉。</p>
</div>
<div class='div-commentary'><p style="margin-left:1em"><span class='note-inline'>(及南曰。合次文言理行。即第二近處。初親近處。以戒定為體。第二近處。以觀智為體。所以融前戒定。使圓契實相。乃成妙行也)</span>。</p>
<p style="margin-left:1em"><span class='note-inline'>(及南曰。心法一也。以倒心觀之。則妄境紛拏。以實相觀之。則真機自寂。是故修安樂行。貴如實觀)</span>。</p>
<p style="margin-left:1em">戒環曰。一切諸法。當體真淨。不受一塵曰空。無動無壞。離諸幻妄曰實相。菩薩觀一切法空。如其實相無所加損。故見不顛倒。而心無動轉也。見不顛倒。即頌所謂亦不分別諸法有無是非等也。心無動轉。即頌所謂攝心不動如須彌山也。盖心法本寂。相待成搖。由見顛倒。則以法為有生有起。故於心有動有轉。若雲駛故月運也。能如實觀。則於心不動不退。而了法不生不起。若風止則波澄也。</p>
</div>
<div class='div-orig'><p>如虗空。無所有性。一切語言道斷。不生不出不起。無名無相。實無所有。無量無邊無礙無障。但以因緣有。從顛倒生。故說常樂觀如是法相。是名菩薩摩訶薩第二親近處。</p>
</div>
<div class='div-commentary'><p style="margin-left:1em"><span class='note-inline'>(偈云觀一切法。皆無所有。猶如虛空。無有堅固。不生不出。不動不退。常住一相。是名近處)</span>。</p>
<p style="margin-left:1em"><span class='note-inline'>(及南曰。虛空無所有性。至無礙無障等。常住一相。謂無生出。動退等。異也)</span>。</p>
<p style="margin-left:1em">戒環曰。無所有性者。生出起滅名相等性皆無也。名相皆無。則詮示不及。故語言道斷。無量無邊。言如空之不可窮極也。無礙無障。言如空之不可分辯也。實相如是。何言說之能及耶。則凡可說者。但是從緣而有。顛倒之法。當知不從緣有。不從倒生者。竟不可說也。常如是觀。乃能融前事行。以成妙行。</p>
</div>
<div class='div-orig'><p>又文殊師利。菩薩摩訶薩。於後末世。法欲滅時。受持讀誦斯經典者。無懷嫉妬<span class='corr'>諂</span>誑之心。</p>
</div>
<div class='div-commentary'><p style="margin-left:1em"><span class='note-inline'>(祥邁曰。嫉妬謟誑下。至戲論諸法。皆意地微細邪行。故須正之也)</span>。</p>
<p style="margin-left:1em">戒環曰。法欲滅時。世道交喪。邪暴交作。人多嫉謟。則學佛者。易見輕罵。而求其長短。故戒持經者。無懷嫉謟。乃因時制行。所以息業也。</p>
</div>
<div class='div-orig'><p>若比丘。比丘尼。優婆塞。優婆夷。求聲聞者。求辟支佛者。求菩薩道者。無得惱之。令其疑悔。語其人言。汝等去道甚遠。終不能得一切種智。所以者何。汝是放逸之人。於道懈怠故。</p>
</div>
<div class='div-commentary'><p style="margin-left:1em"><span class='note-inline'>(及南曰。四眾有求三乘者。當隨機與進趣。忽惱之令失善利。從語其人言下。皆惱之之事)</span>。</p>
</div>
<div class='div-orig'><p>又亦不應戲論諸法。有所諍競。當於一切眾生。起大悲想。於諸如來。起慈父想。於諸菩薩。起大師想。於十方諸大菩薩。常應深心恭敬禮拜。於一切眾生。平等說法。以順法故。不多不少。乃至深愛法者。亦不為多說。</p>
</div>
<div class='div-commentary'><p style="margin-left:1em"><span class='note-inline'>(及南曰。顛倒分別諸法有無。名戲論諍競。皆為意業。故應息之)</span>。</p>
<p style="margin-left:1em">戒環曰。悲想。則愍其迷淪。而思濟也。父想。則依其法化。而求怙也。師想。則景其道行。而思濟也。於大菩薩。為其愍眾行道。深心利物。故應深心敬之。平等言不黨。順法言稱理。雖後深愛。當量所堪。貴不失人。亦不失言。</p>
</div>
<div class='div-orig'><p>文殊師利。是菩薩摩訶薩。於後末世法欲滅時。有成就是第三安樂行者。說是法時。無能惱亂。得好同學。共讀誦是經。亦得大眾而來聽受。</p>
</div>
<div class='div-commentary'><p style="margin-left:1em"><span class='note-inline'>(戒環曰。文殊下。言必使無難之効也。得好同學下。行是行故。樂而得朋。寬而得眾)</span>。</p>
</div>
<div class='div-orig'><p>聽<span class='corr'>已</span>能持。持<span class='corr'>已</span>能誦。誦<span class='corr'>已</span>能說。說<span class='corr'>已</span>能書。若使人書。供養經卷。恭敬尊重讚歎。</p>
</div>
<div class='div-commentary'><p style="margin-left:1em"><span class='note-inline'>(戒環曰。此使法利展轉浸廣。則法雖欲滅末。故應成就是第三行)</span>。</p>
</div>
<div class='div-orig'><p>又文殊師利。菩薩摩訶薩。於後末世法欲滅時。有持是法華經者。於在家出家人中。生大慈心。於非菩薩人中。生大悲心。</p>
</div>
<div class='div-commentary'><p style="margin-left:1em"><span class='note-inline'>(及南曰。大乘修行。初皆以智正行。終皆以悲成智。故四安樂行。先依正智正業。而後大悲利生也)</span>。</p>
<p style="margin-left:1em">戒環曰。此言或生大慈。或生大悲者。慈能與樂。悲能愍濟四眾。信解佛法。名在家菩薩出家菩薩。闡提不信。名非菩薩。以能信解故。生大慈而與之法樂。以闡提故。生大悲而愍其迷失也。</p>
</div>
<div class='div-orig'><p>應作是念。如是之人。則為大失。如來方便隨宜說法。不聞不知不覺。不問不信不解。其人雖不問不信不解是經。我得阿耨多羅三藐三菩提時。隨在何地。以神通力智慧力引之。令得住是法中。</p>
</div>
<div class='div-commentary'><p style="margin-left:1em"><span class='note-inline'>(此皆愍其迷失也。隨宜說法。即開三顯一之法也。不聞不知不覺。言昏迷自障。不問不信不解。言顓蒙自墮。然彼雖不問不解。菩薩大悲。誓終濟度)</span>。</p>
</div>
<div class='div-orig'><p>文殊師利。是法華經。於無量國中。乃至名字不可得聞。何況得見受持讀誦。</p>
</div>
<div class='div-commentary'><p style="margin-left:1em"><span class='note-inline'>(戒環曰。此歎難遇也如此。所以愍其不信不解為大失)</span>。</p>
</div>
<div class='div-orig'><p>文殊師利。譬如強力轉輪聖王。欲以威勢降伏諸國。而諸小王不順其命。時轉輪王。起種種兵而往討伐。</p>
</div>
<div class='div-commentary'><p style="margin-left:1em"><span class='note-inline'>(及南曰。此喻意明是經所以難聞難見者。為陰魔熾盛。多怨難信。不妄說故)</span>。</p>
<p style="margin-left:1em">戒環曰。輪王譬化身佛。諸國譬五陰境。小王譬五陰等魔。不順其命。譬無明煩惱未調伏也。以威不行。而起兵討伐。譬但以如來知見力無畏法。不能攝伏諸微細惑。故設三乘斷治之法。是謂起種種兵。</p>
</div>
<div class='div-orig'><p>王見兵眾戰有功者。即大歡喜。隨功賞賜。或與田宅聚落城邑。或與衣服嚴身之具。或與種種珍寶。金銀琉璃。[王*車]璖瑪瑙。珊瑚琥珀。象馬車乘。奴婢人民。</p>
</div>
<div class='div-commentary'><p style="margin-left:1em"><span class='note-inline'>(戒環曰。此譬三乘之眾。能伏陰魔。隨功淺深。獲諸法利。唯未與說一乘法也)</span>。</p>
</div>
<div class='div-orig'><p>唯髻中明珠。不以與之。所以者何。獨王頂上有此一珠。若以與之。王諸眷屬。必大驚怪。</p>
</div>
<div class='div-commentary'><p style="margin-left:1em"><span class='note-inline'>(明珠用鎮寶位。妄與則王屬驚怪。法華佛佛授手。妄說則眾心驚疑)</span>。</p>
</div>
<div class='div-orig'><p>文殊師利。如來亦復如是。以禪定智慧力。得方國土。王於三界。而諸魔王不肯順伏。如來賢聖諸將。與之共戰。</p>
</div>
<div class='div-commentary'><p style="margin-left:1em"><span class='note-inline'>(及南曰。如輪王振威。小王不順。遂起種種兵法)</span>。</p>
<p style="margin-left:1em">戒環曰。國土即法界真境。賢聖將指三乘眾也。</p>
</div>
<div class='div-orig'><p>其有功者。心亦歡喜。於四眾中。為說諸經。令其心悅。賜以禪定解脫無漏根力之諸法之財。又復賜與涅槃之城。言得滅度。引導其心。令皆歡喜。而不為說是法華經。</p>
</div>
<div class='div-commentary'><p style="margin-left:1em"><span class='note-inline'>(戒環曰。如隨功賞賜。而不與髻珠也。無漏根力。即五根五力。諸法之財。通指道品利用之法。涅槃城。即中道止息之權果)</span>。</p>
</div>
<div class='div-orig'><p>文殊師利。如轉輪王。見諸兵眾有大功者。心甚歡喜。以此難信之珠。久在髻中。不妄與人。而今與之。</p>
</div>
<div class='div-commentary'><p style="margin-left:1em"><span class='note-inline'>(戒環曰。言難信珠者。賜非其宜。則大驚怪)</span>。</p>
</div>
<div class='div-orig'><p>如來亦復如是。於三界中。為大法王。以法教化一切眾生。見賢聖軍。與五陰魔煩惱魔死魔共戰。有大功勳。滅三毒。出三界。破魔網。爾時如來亦大歡喜。此法華經。能令眾生至一切智。一切世間多怨難信。先所未說。而今說之。</p>
</div>
<div class='div-commentary'><p style="margin-left:1em"><span class='note-inline'>(戒環曰。魔羅此云殺者。謂能與苦難。殺人慧命也。煩惱魔為生死因。陰魔死魔為生死果。故滅之破之。即出三界也。多怨為眾魔未伏。難信為群機未淳)</span>。</p>
</div>
<div class='div-orig'><p>文殊師利。此法華經。是諸如來第一之說。於諸說中最為甚深。末後賜與。如彼強力之王久護明珠。今乃與之。</p>
</div>
<div class='div-commentary'><p style="margin-left:1em"><span class='note-inline'>(戒環曰。第一之說。如頂上一珠。末後賜與。如久〔持〕大功)</span>。</p>
</div>
<div class='div-orig'><p>文殊師利。此法華經。諸佛如來秘密之藏。於諸經中最在其上。長夜守護。不妄宣說。始於今日。乃與汝等而敷演之。</p>
</div>
<div class='div-commentary'><p style="margin-left:1em"><span class='note-inline'>(戒環曰。秘密如藏髻中。最上如在王頂。四十餘年於生死長夜。守此待機。故云長夜守護)</span>。</p>
</div></div>
<div class='div-other'><a id='mulu19' />
<div class='div-orig'><p>○從地涌出品第十五</p>
</div>
<div class='div-commentary'><p style="margin-left:1em">娑婆界。有六萬恒沙菩薩。從無數劫。脩佛智慧。是釋尊所化。常樂靜處。勤行精進。故不依人天。而住下方空中。以示常樂。深知無有障礙也。全顯妙法所化之迹。故以涌出名品。</p>
</div>
<div class='div-orig'><p>爾時他方國土諸來菩薩摩訶薩。過八恒河沙數。於大眾中起。白佛言。世尊。若聽我等於佛滅後。在此娑婆世界。勤加精進。護持讀誦。書寫供養是經典者。當於此土而廣說之。</p>
</div>
<div class='div-commentary'><p style="margin-left:1em"><span class='note-inline'>(戒環曰。此法集之眾。欲從他方來此持經)</span>。</p>
</div>
<div class='div-orig'><p>爾時佛告諸菩薩摩訶薩眾。止。不須汝等護持此經。所以者何。我娑婆世界。自有六萬恒河沙等菩薩摩訶薩。一一菩薩。各有六萬恒河沙眷屬。是諸人等。能於我滅後。護持讀誦廣說此經。</p>
</div>
<div class='div-commentary'><p style="margin-left:1em"><span class='note-inline'>(戒環曰。佛止之者。非有違拒。為將顯迹顯法故也。顯迹者。顯佛所化示彼來儀。顯法者。此固圓足無待於外)</span>。</p>
</div>
<div class='div-orig'><p>佛說是時。娑婆世界。三千大千國土。地皆震裂。而於其中。有無量千萬億菩薩摩訶薩。同時涌出。</p>
</div>
<div class='div-commentary'><p style="margin-left:1em"><span class='note-inline'>(戒環曰。深智現前。大千不礙)</span>。</p>
</div>
<div class='div-orig'><p>是諸菩薩。身皆金色。三十二相。無量光明。先盡在此娑婆世界之下。此界虗空中住。</p>
</div>
<div class='div-commentary'><p style="margin-left:1em"><span class='note-inline'>(戒環曰。在此娑婆界下方空中住。以示常樂深智無有障礙也)</span>。</p>
</div>
<div class='div-orig'><p>是諸菩薩。聞釋迦牟尼佛所說音聲。從下發來。</p>
</div>
<div class='div-commentary'><p style="margin-left:1em"><span class='note-inline'>(戒環曰。此乃文殊所謂心聞洞十方也)</span>。</p>
<p style="margin-left:1em">戒環曰。此以真說。彼以心聞。</p>
</div>
<div class='div-orig'><p>是諸菩薩。從地出<span class='corr'>已</span>。各詣虗空七寶妙塔。多寶如來釋迦牟尼佛所。到<span class='corr'>已</span>。向二世尊。及至諸寶樹下師子座上佛所。亦皆作禮。合掌恭敬。以諸菩薩種種讚法。而以讚嘆。住在一面。欣樂瞻仰於二世尊。是諸菩薩摩訶薩。從初踊出。以諸菩薩種種讚法。而讚於佛。如是時間。經五十小劫。是時釋迦牟尼佛。嘿然而坐。及諸四眾。亦皆默然。五十小劫。佛神力故。令諸大眾謂如半日。</p>
</div>
<div class='div-commentary'><p style="margin-left:1em"><span class='note-inline'>(華嚴云。一念普觀無量劫。無去無來亦無住。如是了知三世事。超諸方便成十力。夫能一念普觀無去來住。則了斯延促皆方便耳)</span>。</p>
<p style="margin-left:1em">戒環曰。聖人神智方便法門。能延一日以為一劫。能促一劫以為一日。盖道無遷變。清有頃久。猶如夢人。不移一時。而夢歷多歲。則頃久之情。初無定也。故聖人對機。示現延促。而本無延促。所言菩薩讚佛經劫。則於促示延耳。又令大眾謂如半日。則於延現促耳。所以然者。將欲顯發宣示諸佛智慧自在神通之力。使忘延促之情。而深證實相故也。</p>
</div>
<div class='div-orig'><p>爾時四眾。亦以佛神力故。見諸菩薩。遍滿無量。百千萬億國土虗空。</p>
</div>
<div class='div-commentary'><p style="margin-left:1em"><span class='note-inline'>(及南曰。四眾肉眼礙而非通。而能見無量國土者。假佛通力故也)</span>。</p>
<p style="margin-left:1em">戒環曰。夫於眾一多牙陳。於時延促牙現。於見通礙牙用者。以明物量無窮。時無止。分無常。而警發常情。使去其倒心限意。依無礙智。圓融妙達。繇是進契壽量秘說。而得入佛慧。成就佛身故也。是故此品事法。雖為顯迹勸持。又為壽量引發也。</p>
</div>
<div class='div-orig'><p>是菩薩眾中。有四導師。一名上行。二名無邊行。三名淨行。四名安立行。是四菩薩。於其眾中。最為上首唱導之師。在大眾前。各共觀釋迦牟尼佛。而問訊言。世尊。少病少惱安樂行不。所應度者受教易不。不令世尊生疲勞耶。</p>
</div>
<div class='div-commentary'><p style="margin-left:1em"><span class='note-inline'>(戒環曰。此問居堪忍。與民同患之事也)</span>。</p>
</div>
<div class='div-orig'><p>爾時世尊。於菩薩大眾中。而作是言。如是如是。如來安樂。少病少惱。諸眾生等易可化度。無有疲勞。所以者何。是諸眾生。世世<span class='corr'>已</span>來。常受我化。亦於過去諸佛。供養尊重。種諸善根。此諸眾生。始見我身。聞我所說。即皆信受。入如來慧。除先修習學小乘者。如是之人。我今亦令得聞是經。入於佛慧。</p>
</div>
<div class='div-commentary'><p style="margin-left:1em"><span class='note-inline'>(戒環曰。言世世受化。正顯壽量本門所化。言亦於過去種善則兼明智勝會中所化。以化緣深故。始見始聞。即皆信受)</span>。</p>
</div>
<div class='div-orig'><p>爾時釋迦牟尼分身諸佛。從無量千萬億他方國土來者。在於八方諸寶樹下師子座上。結加趺座。其佛侍者。各各見是菩薩大眾。於三千大千世界。四方從地踊出。住於虗空。各白其佛言。世尊。此諸無量無邊阿僧祇菩薩大眾。從何所來。爾時諸佛各告侍者。且待須臾。有菩薩摩訶薩。名曰彌勒。釋迦牟尼佛之所授記。次後作佛。<span class='corr'>已</span>問斯事。佛今答之。汝等自當因是得聞。</p>
</div>
<div class='div-commentary'><p style="margin-left:1em"><span class='note-inline'>(戒環曰。此他眾疑問也)</span>。</p>
<p style="margin-left:1em"><span class='note-inline'>(及南曰各白其佛。白分身也)</span>。</p>
</div>
<div class='div-orig'><p>爾時釋迦牟尼佛。告彌勒菩薩言。善哉善哉。阿逸多。乃能問佛如是大事。汝等當共一心。被精進鎧。發堅固意。如來今欲顯發宣示諸佛智慧。諸佛自在神通之力。諸佛師子奮迅之力。諸佛威猛大勢之力。</p>
</div>
<div class='div-commentary'><p style="margin-left:1em"><span class='note-inline'>(及南曰。彌勒姓也。號阿逸多。此云無能勝。大事者。智慧神通奮迅威猛。所化多眾之事也)</span>。</p>
<p style="margin-left:1em"><span class='note-inline'>(此宣釋迦化迹。而言諸佛者。佛佛道同故也)</span>。</p>
<p style="margin-left:1em">戒環曰。將欲宣示。先令被精進鎧等者。戒使勇銳諦聽。無以趣深而生疑退也。下云。我於娑婆得菩提<span class='corr'>已</span>。教化成就如是多眾。即總宣示。廣在後文也。宣示諸佛智慧。即壽量偈云。我智力如是。慧光照無量是也。諸佛自在神通。即方便現涅槃。而實不滅度是也。師子奮迅之力。即常說法教化無數億眾生是也。威猛大勢之力。即令顛倒眾生。雖近而不見是也。</p>
</div>
<div class='div-orig'><p>爾時世尊。告彌勒菩薩。我今於此大眾。宣告汝等。阿逸多。是諸大菩薩摩訶薩。無量無數阿僧祇。從地踊出。汝等昔所未見者。我於是娑婆世界。得阿耨多羅三藐三菩提<span class='corr'>已</span>。教化示導是諸菩薩。調伏其心。令發道意。</p>
</div>
<div class='div-commentary'><p style="margin-left:1em"><span class='note-inline'>(戒環曰。此答誰說法教化。從誰初發心)</span>。</p>
</div>
<div class='div-orig'><p>此諸菩薩。皆於是娑婆世界之下。此界虗空中住。</p>
</div>
<div class='div-commentary'><p style="margin-left:1em"><span class='note-inline'>(戒環曰。此答願說所從國土名號)</span>。</p>
</div>
<div class='div-orig'><p>於諸經典。讀誦通利。思惟分別正憶念。</p>
</div>
<div class='div-commentary'><p style="margin-left:1em"><span class='note-inline'>(及南曰。此乃稱其德也)</span>。</p>
<p style="margin-left:1em">戒環曰。於諸經典。能讀以取其理。誦以通其義。思惟以精之。正念以持之。則其德足稱矣。</p>
</div>
<div class='div-orig'><p>爾時彌勒菩薩摩訶薩。及無數諸菩薩等。心生疑惑。怪未曾有。而作是念。云何世尊於少時間。教化如是無量無邊阿僧祇諸大菩薩。令住阿耨多羅三藐三菩提。即白佛言。世尊。如來為太子時。出於釋宮。去伽耶城不遠。坐於道場。得成阿耨多羅三藐三菩提。從是<span class='corr'>已</span>來。始過四十餘年。世尊云何於此少時。大作佛事。以佛勢力。以佛功德。教化如是無量大菩薩眾。當成阿耨多羅三藐三菩提。世尊。此大菩薩眾。假使有人。於千萬億劫。數不能盡。不得其邊。斯等久遠<span class='corr'>已</span>來。於無量無邊諸佛所。植諸善根。成就菩薩道。常脩梵行。世尊。如此之事。世所難信。</p>
</div>
<div class='div-commentary'><p style="margin-left:1em"><span class='note-inline'>(及南曰。此乃執迹生疑也)</span>。</p>
<p style="margin-left:1em"><span class='note-inline'>(及南曰。此乃迷壽量遠因。故有此疑也)</span>。</p>
<p style="margin-left:1em"><span class='note-inline'>(戒環曰。執伽耶近迹。故有此難)</span>。</p>
</div>
<div class='div-orig'><p>譬如有人。色美髮黑。年二十五。指百歲人。言是我子。其百歲人。亦指年少。言是我父。生育我等。是事難信。</p>
</div>
<div class='div-commentary'><p style="margin-left:1em"><span class='note-inline'>(及南曰。必言二十五及百歲者。取其少猶未壯。老<span class='corr'>已</span>過耄。益見相違也)</span>。</p>
<p style="margin-left:1em">戒環曰。父少。譬釋尊闡化之近。子老。譬涌出成德之久。化近力久。理不相當。</p>
</div>
<div class='div-orig'><p>佛亦如是。得道<span class='corr'>已</span>來。其實未久。而此大眾諸菩薩等。<span class='corr'>已</span>於無量千萬億劫。為佛道故。勤行精進。善入出住無量百千萬億三昧。得大神通。久脩梵行。善能次第習諸善法。巧於問答。人中之寶。一切世間甚為希有。今日世尊。方云得佛道時。初令發心。教化示導。令向阿耨多羅三藐三菩提。世尊得佛未久。乃能作此大功德事。</p>
</div>
<div class='div-commentary'><p style="margin-left:1em"><span class='note-inline'>(戒環曰。得佛未久。合父少也。而此大眾至甚為希有。合子老也。今日世尊至能作大事。合相違也。善入出住者。於無量三昧。或入或出或住。妙用自在)</span>。</p>
</div></div>
<div class='div-other'><a id='mulu20' />
<div class='div-orig'><p>○如來壽量品第十六</p>
</div>
<div class='div-commentary'><p style="margin-left:1em">前情疑久近。見起生滅。故不能契如實本際。此釋其疑滯。使知如來本無生滅。伽耶之化。特為機所受之命。法華經稱性無量。故曰如來壽量品。</p>
</div>
<div class='div-orig'><p>爾時佛告諸菩薩。及一切大眾。汝等當信解如來誠諦之語。又復告諸大眾。汝等當信解如來誠諦之語。又復告諸大眾。汝等當信解如來誠諦之語。</p>
</div>
<div class='div-commentary'><p style="margin-left:1em"><span class='note-inline'>(戒環曰。以壽量之本趣深難信故。再三發之。心實曰誠。言當曰諦)</span>。</p>
</div>
<div class='div-orig'><p>一切世間天人。及阿修羅。皆謂今釋迦牟尼佛。出釋氏宮。去伽耶城不遠。坐於道場。得阿耨多羅三藐三菩提。然我實成佛<span class='corr'>已</span>來。無量無邊百千萬億那由他劫。</p>
</div>
<div class='div-commentary'><p style="margin-left:1em"><span class='note-inline'>(及南曰。此言世間<span class='corr'>但</span>見其迹。而不知本實無量)</span>。</p>
</div>
<div class='div-orig'><p>譬如五百千萬億那由他阿僧祇三千大千世界。假使有人。抹為微塵。過於東方五百千萬億那由他阿僧祇國。乃下一塵。如是東行。盡是微塵。諸善男子。於意云何。是諸世界。可得思惟校計。知其數不。</p>
</div>
<div class='div-commentary'><p style="margin-left:1em"><span class='note-inline'>(戒環曰。此如智勝塵墨之喻)</span>。</p>
</div>
<div class='div-orig'><p>彌勒菩薩等。俱白佛言。世尊。是諸世界。無量無邊。非筭數所知。亦非心力所及。一切聲聞辟支佛。以無漏智。不能思惟知其限數。我等住阿鞞䟦致地。於是事中。亦所不達。世尊。如是諸世界。無量無邊。爾時佛告大菩薩眾。今當分明宣語汝等。是諸世界。若著微塵。及不著者。盡以為塵。一塵一劫。我成佛<span class='corr'>已</span>來。復過於此。百千萬億那由他阿僧祇劫。</p>
</div>
<div class='div-commentary'><p style="margin-left:1em"><span class='note-inline'>(戒環曰。正明佛壽無量也。諸佛壽量悉皆無量。眾生壽量亦復如是。<span class='corr'>但</span>迷其智故。妄逐生死。如一墮地獄至無數劫。豈非無量壽耶。苟不迷墮。則與佛無別矣)</span>。</p>
</div>
<div class='div-orig'><p>自從是來。我常在此娑婆世界。說法教化。亦於餘處百千萬億那由他阿僧祇國。導利眾生。</p>
</div>
<div class='div-commentary'><p style="margin-left:1em"><span class='note-inline'>(及南曰。娑婆及萬億國。無非淨土。因一法界。未甞壞滅。其有壞滅。皆別業妄見)</span>。</p>
<p style="margin-left:1em">戒環曰。自從是來。謂從塵劫成佛<span class='corr'>已</span>來。言常在此。又在餘處。則不唯身相常住。亦顯國土常住也。</p>
</div>
<div class='div-orig'><p>諸善男子。如來所演經典。皆為度脫眾生。或說<span class='corr'>己</span>身。或說他身。或示<span class='corr'>己</span>身。或示他身。或示<span class='corr'>己</span>事。或示他事。諸所言說。皆實不虗。</p>
</div>
<div class='div-commentary'><p style="margin-left:1em"><span class='note-inline'>(及南曰。此言所演經典。說雖異同。理無不實也)</span>。</p>
<p style="margin-left:1em">戒環曰。<span class='corr'>己</span>謂釋迦。他謂諸佛。說見於言。示見於行。</p>
</div>
<div class='div-orig'><p>所以者何。如來如實知見三界之相。無有生死若退若出。亦無在世及滅度者。非實非虗。非如非異。不如三界見於三界。如斯之事。如來明見無有錯謬。以諸眾生。有種種性。種種欲。種種行。種種憶想分別故。欲令生諸善根。以若干因緣譬喻言詞。種種說法。所作佛事。未曾暫廢。</p>
</div>
<div class='div-commentary'><p style="margin-left:1em"><span class='note-inline'>(及南曰。釋上理無不實。而說有異同也)</span>。</p>
<p style="margin-left:1em"><span class='note-inline'>(及南曰。所作佛事。指說示不同之事)</span>。</p>
<p style="margin-left:1em">戒環曰。三界萬法。不容擬心。以眾生妄見。則種種紛紜。以如來實見。則以切真寂。無有生死乃至滅度者。不以生滅相見也。不如三界見於三界者。不以往來相見也。既明見無滯。則宜無異說。特以眾生性欲行想之心。種種不同故說示教化之迹。亦種種不同也。</p>
</div>
<div class='div-orig'><p>諸善男子。我本行菩薩道。所成壽命。今猶未盡。復倍上數。然今非實滅度。而便唱言當取滅度。如來以是方便。教化眾生。</p>
</div>
<div class='div-commentary'><p style="margin-left:1em"><span class='note-inline'>(及南曰。此敘唱滅意也)</span>。</p>
</div>
<div class='div-orig'><p>所以者何。若佛久住於世。薄德之人。不種善根。貧窮下賤。貪著五欲。入於憶想妄見網中。若見如來常在不滅。便起憍恣。而懷厭怠。不能生難遭之想。恭敬之心。是故如來。以方便說。</p>
</div>
<div class='div-commentary'><p style="margin-left:1em"><span class='note-inline'>(戒環曰。釋唱滅意也。貧窮下賤。言之功德財。憶想妄見。為生死網。即見惑思惑也)</span>。</p>
</div>
<div class='div-orig'><p>比丘當知。諸佛出世。難可值遇。所以者何。諸薄德人。過無量百千萬億劫。或有見佛。或不見者。以此事故。我作是言。諸比丘。如來難可得見。斯眾生等聞如是語。必當生於難遭之想。心懷戀慕。渴仰於佛。便種善根。是故如來雖不實滅。而言滅度。</p>
</div>
<div class='div-commentary'><p style="margin-left:1em"><span class='note-inline'>(及南曰。言難值遇。乃警之令渴仰種善也)</span>。</p>
</div>
<div class='div-orig'><p>又善男子。諸佛如來。法皆如是。為度眾生。皆實不虗。</p>
</div>
<div class='div-commentary'><p style="margin-left:1em"><span class='note-inline'>(戒環曰。明〔珠〕佛利生善權皆如是也)</span>。</p>
</div>
<div class='div-orig'><p>譬如良醫。智慧聰達。明鍊方樂。善治眾病。</p>
</div>
<div class='div-commentary'><p style="margin-left:1em"><span class='note-inline'>(行簡子曰。法華種種譬喻。種種皆入妙。餘開世方便較然矣。此與火宅之喻。同出機軸)</span>。</p>
<p style="margin-left:1em">戒環曰。佛如醫師。教如醫方。理如妙藥。種種性欲行想分別。是謂眾病。佛能以若干緣喻。隨其所宜發藥。而蠲除之。是謂良毉善治也。</p>
</div>
<div class='div-orig'><p>其人多諸子息。若十二十乃至百數。以有事緣。遠至餘國。諸子於後飲他毒藥。藥發悶亂。宛轉於地。</p>
</div>
<div class='div-commentary'><p style="margin-left:1em"><span class='note-inline'>(及南曰。火宅之子。對三乘言。故數止三十。良毉之子。對眾生言。故兼至百數)</span>。</p>
<p style="margin-left:1em">戒環曰。毉師遠適。而諸子飲毒。猶宅主近出。而其家失火也。飲他毒藥。喻隨順邪法。宛轉于地。喻輪墮諸趣。</p>
</div>
<div class='div-orig'><p>是時其父。還來歸家。諸子飲毒。或失本心。或不失者。遙見其父。皆大歡喜。拜跪問訊。善安隱歸。我等愚痴。誤服毒樂。願見救療。更賜壽命。父見子等苦惱如是。依諸經方。求好藥草。色香美味皆悉具足。擣篩和合。與子令服。而作是言。此大良藥。色香美味皆悉具足。汝等可服。速除苦惱。無復眾患。</p>
</div>
<div class='div-commentary'><p style="margin-left:1em"><span class='note-inline'>(及南曰。聖人病。人之病。憂人之憂。調御之德。盖見於此)</span>。</p>
<p style="margin-left:1em">戒環曰。三界之家。佛所舊化。故云來歸。彼中邪毒深者。失其良心。淺者雖或未失。亦為惡習所障。未能親造覺體。故云遙見。願賜壽命。即冀不夭閼於橫邪也。發藥除苦。即令其斷惑而證真也。依諸佛經濟之方。求聖賢斷治之藥。顯性空之真色。示戒定之五香。品乳酪之五味。無不具足也。擣者。折剛為柔。篩者。化麤入細。和合令服。則無矯佛之失。色味香美。則無瞑眩之毒。</p>
</div>
<div class='div-orig'><p>其諸子中不失心者。見此良藥色香俱好。即便服之。病盡除愈。餘失心者。見其父來。雖亦歡喜問訊。求索治病。然與其藥。而不肯服。所以者何。毒氣深入。失本心故。於此好色香藥。而謂不美。</p>
</div>
<div class='div-commentary'><p style="margin-left:1em"><span class='note-inline'>(戒環曰。此喻化有□)</span>。</p>
</div>
<div class='div-orig'><p>父作是念。此子可愍。為毒所中。心皆顛倒。雖見我喜求索救療。如是好藥。而不肯服。我今當設方便。令服此藥。即作是言。汝等當知。我今衰老。死時<span class='corr'>已</span>至。是好良藥。今留在此。汝可取服。勿憂不差。作教教<span class='corr'>已</span>。復至他國。遣使還告。汝父<span class='corr'>已</span>死。</p>
</div>
<div class='div-commentary'><p style="margin-left:1em"><span class='note-inline'>(戒環曰。此喻權示滅)</span>。</p>
<p style="margin-left:1em"><span class='note-inline'>(偈謂我為世父。救諸苦患者。為凡夫顛倒。實在而言滅。此也)</span>。</p>
<p style="margin-left:1em"><span class='note-inline'>(及南曰。留藥喻遺教。去國喻示滅)</span>。</p>
</div>
<div class='div-orig'><p>是時諸子聞父背喪。心大憂惱。而作是念。若父在者。慈愍我等。能見救護。今者捨我遠喪他國。自惟孤露無復恃怙。常懷悲感。心遂醒悟。乃知此藥色味香美。即取服之。毒病皆愈。</p>
</div>
<div class='div-commentary'><p style="margin-left:1em"><span class='note-inline'>(戒環曰。此喻感問從化)</span>。</p>
<p style="margin-left:1em"><span class='note-inline'>(行簡子曰。人情常忽於所賴。常感於去思。徃徃如此)</span>。</p>
</div>
<div class='div-orig'><p>其父聞子悉<span class='corr'>已</span>得差。尋便來歸。咸使見之。</p>
</div>
<div class='div-commentary'><p style="margin-left:1em"><span class='note-inline'>(戒環曰。此喻障盡見佛)</span>。</p>
<p style="margin-left:1em">及南曰。水澄月現。亦何去來。</p>
</div>
<div class='div-orig'><p>諸善男子。於意云何。頗有人能說此良毉虗妄罪不。不也。世尊。</p>
</div>
<div class='div-commentary'><p style="margin-left:1em"><span class='note-inline'>(戒環曰。此覆審誕信)</span>。</p>
</div>
<div class='div-orig'><p>佛言。我亦如是。成佛<span class='corr'>已</span>來。無量無邊百千萬億那由他阿僧祇劫。為眾生故。以方便力。言當滅度。亦無有能如法說我虗妄過者。</p>
</div>
<div class='div-commentary'><p style="margin-left:1em"><span class='note-inline'>(戒環曰。導迷貴權。於法無過)</span>。</p>
</div></div>
<div class='div-other'><a id='mulu21' />
<div class='div-orig'><p>○分別功德品第十七</p>
</div>
<div class='div-commentary'><p style="margin-left:1em">造道證性。淺深不同。佛為隨根稱揚之。故曰分別功德。</p>
</div>
<div class='div-orig'><p>爾時大會。聞佛說壽命劫數長遠如是。無量無邊阿僧祇眾生。得大饒益。</p>
</div>
<div class='div-commentary'><p style="margin-left:1em"><span class='note-inline'>(戒環曰。得大饒益。如下所說)</span>。</p>
</div>
<div class='div-orig'><p>於是世尊。告彌勒菩薩摩訶薩。阿逸多。我說是如來壽命長遠時。六百八十萬億那由他恒河沙眾生。得無生法忍。</p>
</div>
<div class='div-commentary'><p style="margin-left:1em"><span class='note-inline'>(戒環曰。因聞壽量。了無生滅。以無生法忍可成行。無了無忍。名為法忍。忍者行之成名)</span>。</p>
</div>
<div class='div-orig'><p>復有千倍菩薩摩訶薩。得聞持陀羅尼門。</p>
</div>
<div class='div-commentary'><p style="margin-left:1em"><span class='note-inline'>(行簡子曰。此門字。即圓覺所謂陀羅尼門。得出一切是也)</span>。</p>
<p style="margin-left:1em">戒環曰。一聞千悟。得大總持。諸餘總持。自此而出。故謂之門。</p>
</div>
<div class='div-orig'><p>佛說是諸菩薩摩訶薩。得大法利時。於虗空中。雨曼陀羅華。摩訶曼陀羅華。以散無量百千萬億寶樹下。師子座上諸佛。并散七寶塔中師子座上釋迦牟尼佛。及久滅度多寶如來。亦散一切諸大菩薩。及四部眾。又雨細抹旃檀沉水香等。於虗空中。天皷自鳴。妙聲深遠。又雨千種天衣。垂諸瓔珞。真珠瓔珞。摩尼珠瓔珞。如意珠瓔珞。遍於九方。眾寶香爐。燒無價香。自然周至供養大會。一一佛上。有諸菩薩。執持幡盖。次第而上至於梵天。是諸菩薩。以妙音聲。歌無量頌。讚歎諸佛。</p>
</div>
<div class='div-commentary'><p style="margin-left:1em"><span class='note-inline'>(戒環曰。諸瑞皆從空雨。遍於九方。乃助顯壽量法利如空無邊。不可得而思議也。故彌勒讚曰。世尊說壽量。不可思議法。多有所饒益。如〔虛〕無邊。言九方者。除下方。非法會所。菩薩執幡上至梵天。言其滿空供養讚歎也)</span>。</p>
</div>
<div class='div-orig'><p>爾時佛告彌勒菩薩摩訶薩。阿逸多。其有眾生。聞佛壽命長遠如是。乃至能生一念信解。所得功德。無有限量。</p>
</div>
<div class='div-commentary'><p style="margin-left:1em"><span class='note-inline'>(戒環曰。解壽量說即得不壞體。證真常用。故功無限量)</span>。</p>
</div>
<div class='div-orig'><p>又阿逸多。若有聞佛壽命長遠。解其言趣。是人所得功德。無有限量。能起如來無上之慧。何況廣聞是經。若教人聞。若自持。若教人持。若自書。若以華香瓔珞幢幡繒盖香油蘇燈。供養經卷。是人功德無量無邊。能生一切種智。</p>
</div>
<div class='div-commentary'><p style="margin-left:1em"><span class='note-inline'>(及南曰。壽量之說。趣在斷生滅見。顯真常體。苟能明解。則起無上慧。等同如來。故功無限量)</span>。</p>
<p style="margin-left:1em">戒環曰。聞佛壽命。則斷生滅見。顯真常體。能起上慧而<span class='corr'>已</span>。廣聞是經。則具四知見。盡一乘道。故能生種智也。然世之聞持不計。而果能起上慧生種智者。誰耶。是亦遇王饍而不飡。得衣珠而醉臥。惜哉。</p>
</div>
<div class='div-orig'><p>阿逸多。若人聞我說壽命長遠。深心信解。則為見佛常在耆闍崛山。共大菩薩諸聲聞眾圍遶說法。</p>
</div>
<div class='div-commentary'><p style="margin-left:1em"><span class='note-inline'>(戒環曰。生滅見盡。則真常之相。觸目宛然)</span>。</p>
</div>
<div class='div-orig'><p>又見此娑婆世界。其地琉璃。坦然平正。閻浮檀金以界八道。寶樹行列。諸臺樓觀皆悉寶成。其菩薩眾咸處其中。若有能如是觀者。當知是為深信解相。</p>
</div>
<div class='div-commentary'><p style="margin-left:1em"><span class='note-inline'>(戒環曰。穢淨情忘。則勝妙之境。舉步皆是)</span>。</p>
<p style="margin-left:1em">戒環曰。身土實相。本自一如。生滅穢淨。皆出情見。故見盡情忘。則真常之相。勝妙之境。觸處現前。非深信解壽量祕說。莫預於此。</p>
</div></div>
<div class='div-other'><a id='mulu22' />
<div class='div-orig'><p>○隨喜功德品第十八</p>
</div>
<div class='div-commentary'><p style="margin-left:1em">隨喜者。謂未能一心聽讀如說修行。但隨其所聞。喜為人說。隨其所教。喜須臾聞。聞獲勝福。故以命品。</p>
</div>
<div class='div-orig'><p>爾時彌勒菩薩摩訶薩。白佛言。世尊。若有人聞是法華經隨喜者。得幾所福。爾時佛告彌勒菩薩摩訶薩。阿逸多。如來滅後。若比丘。比丘尼。優婆塞。優婆夷。及餘智者。若長若幼。聞是經隨喜<span class='corr'>已</span>。從法會出。至於餘處。若在僧坊。若空閑地。若城邑巷陌。聚落田里。如其所聞。為父母宗親善友知識。隨力演說。是諸人等。聞<span class='corr'>已</span>隨喜。復行轉教。餘人聞<span class='corr'>已</span>。亦隨喜轉教。如是展轉至第五十。</p>
</div>
<div class='div-commentary'><p style="margin-left:1em"><span class='note-inline'>(戒環曰。法會初聞。從師親授。其福最勝。隨喜轉教。則去師漸遠。至第五十。言又甚遠。而福亦無量。如下所校三校。最後福五)</span>。</p>
</div>
<div class='div-orig'><p>阿逸多。其第五十善男子善女人。隨喜功德。我今說之。汝當善聽。若四百萬億阿僧祇世界。六趣四生眾生。卵生胎生濕生化生。若有形無形。有想無想。非有想非無想。無足二足四足多足。如是等在眾生數者。有人求福。隨其所欲。娛樂之具。皆給與之。一一眾生。與滿閻浮提金銀琉璃。硨磲瑪瑙。珊瑚琥珀。諸妙珍寶。及象馬車乘。七寶所成宮殿樓閣等。</p>
</div>
<div class='div-commentary'><p style="margin-left:1em"><span class='note-inline'>(戒環曰。僧祇世界。生類不窮。而能以寶物等施。其福多矣。天人鬼畜分為六趣。胎卵濕化總為四生。而形想等類預焉。自胎卵至非無想。通該三界十種異生)</span>。</p>
</div>
<div class='div-orig'><p>如是布施滿八十年<span class='corr'>已</span>。而作是念。我<span class='corr'>已</span>施眾生娛樂之具。隨意所欲。然此眾生。皆<span class='corr'>已</span>衰老。年過八十。髮白面皺。將死不久。我當以佛法而訓導之。即集此眾生宣布法化。示教利喜。一時皆得須陀洹道。斯陀含道。阿羅漢道。盡諸有漏。於深禪定皆得自在。具八解脫。</p>
</div>
<div class='div-commentary'><p style="margin-left:1em"><span class='note-inline'>(戒環曰。既以財施。復以法施。令得聖果。則其福倍多)</span>。</p>
</div></div>
<div class='div-other'><a id='mulu23' />
<div class='div-orig'><p>○法師功德品第十九</p>
</div>
<div class='div-commentary'><p style="margin-left:1em">此言五種功備。六千德圓。可為為模範。故曰法師功德。前法師品。依持經人以彰圓記。此依持經人以彰圓德。名同而義則異也。</p>
</div>
<div class='div-orig'><p>爾時佛告常精進菩薩摩訶薩。若人受持是法華經。若讀若誦。若解說。若書寫。是人當得八百眼功德。千二百耳功德。八百鼻功德。千二百舌功德。八百身功德。千二百意功德。以是功德莊嚴六根。皆令清淨。</p>
</div>
<div class='div-commentary'><p style="margin-left:1em"><span class='note-inline'>(祥邁曰。千二八百。此乃攘依世論數量。以顯妙用大略而<span class='corr'>已</span>。使由常眼對色。而開佛智見。常耳聞聲。而得其實相。則眾塵不隔。十方廓然。萬象莫逃。大千圓照。則千二八百之功。無足論矣。如經云。父母所生眼。悉見三千界。何復三分之闕。八百之劣耶。故知此體。本絕數量也)</span>。</p>
<p style="margin-left:1em">戒環曰。持法華者。開佛知見。則見聞覺知。無非真覺。證諸實相。則色香味觸。無非真法。以真覺對真法。則萬象徹照。大千一視。故圓持功成。即得六根清淨功德。自非精心不雜。進道不倦。未易能致。故告常精進菩薩也。數有千二八百者。眾生世界。依器世界而立。以識妄為界。故有四方。身相遷流。故有三世。惟世與界。二者相涉。三世四方。宛轉十二。依十二數。流變三疊。成千二百。圓持功成。每根各全其用。故有千二功德。然復於中尅定優劣。以眼見前傍。而不及後。鼻息出入。闕於中交。身合能覺。離不知觸。皆三分闕一。故唯八百功德。</p>
</div>
<div class='div-orig'><p>是善男子。父母所生清淨肉眼。見於三千大千世界。內外所有山林河海。亦見其中一切眾生。及業因緣果報生處。悉見悉知。</p>
</div>
<div class='div-commentary'><p style="margin-left:1em"><span class='note-inline'>(行簡子曰。清淨肉眼。有生皆具。凡能開佛知見。證諸實相。則大千一切莫不歷然。此其現量也。以迹明之。人人知見。若離前塵。本無限礙。且日月之高。太虗之遠。不知其幾千萬里。苟無所蔽。目能見之。而意之所緣。其疾俛仰之間。再撫四海之外。非假賢智。凡人能知。則六根之用。廣大靈通。固如是也)</span>。</p>
<p style="margin-left:1em">戒環曰。父母所生。即人人本具者。清淨肉眼。即眾塵不隔者。眾塵不隔。則正智現前。故大千內外。一切色像。悉見悉知。所謂應眼時如千日。萬象不能逃影質者。此也。問理則然矣。事若之何。曰六湛圓明。本所功德。現量如是。但隨所證耳。夫小羅漢見小千。大羅漢見大千。辟支見百佛世界。菩薩見百千佛界。如來見微塵國土。非獨果禮也。阿那律陀不離父母生身。而能觀大千。猶如掌內。則其中一切。烏乎不見。盖塵消覺淨。冥極則一。夫何理然而事不然哉。楞嚴曰。逆彼業流。得循圓通。與不圓根。日劫相倍。即不可狥於業流。以不圓根而疑經之說也。誠知眼力如是。則下之五根。不假詳論。</p>
</div>
<div class='div-orig'><p>復次常精進。若善男子。受持此經。若誦若讀。若解說若書寫。得千二百耳功德。以是清淨耳。聞三千大千世界。內外種種語言音聲。</p>
</div>
<div class='div-commentary'><p style="margin-left:1em"><span class='note-inline'>(戒環曰。六湛實相。在眼圓照。在耳圓通)</span>。</p>
</div>
<div class='div-orig'><p>以要言之。三千大千世界中。一切內外所有諸聲。雖未得天耳。以父母所生清淨常耳皆悉聞知。如是分別種種音聲。而不壞耳根。</p>
</div>
<div class='div-commentary'><p style="margin-left:1em"><span class='note-inline'>(戒環曰。信謂應耳時如幽谷。大小音聲無不足也。不壞耳根者。雖分別種種〔種〕。而耳根於中本相如故。無壞無雜。此耳之實相也)</span>。</p>
</div>
<div class='div-orig'><p>復次常精進。若善男子。受持是經。若讀若誦。若解說若書寫。成就八百鼻功德。以是清淨鼻根。聞於三千大千世界。上下內外種種諸香。雖聞此香。然於鼻根不壞不錯。若欲分別為他人說。憶念不謬。</p>
</div>
<div class='div-commentary'><p style="margin-left:1em"><span class='note-inline'>(戒環曰。清淨。言眾塵不隔湛圓。故大千俱聞)</span>。</p>
<p style="margin-left:1em"><span class='note-inline'>(及南曰。不壞不錯。言無壞無雜也)</span>。</p>
<p style="margin-left:1em">戒環曰。華嚴鬻香長者。善能別知天人龍鬼所有諸香。治諸病香。斷諸惡香。乃至一切菩薩差別地位香。悉皆了達。得調和香法門。表於善惡熏習之法。一切通達。而調治和融。以成萬德法身香也。今鼻根功德。能知天上人間諸香。乃至菩薩身香。亦表持法華者。能通達異習。和融眾妙。而證萬德法身之香歟。</p>
</div>
<div class='div-orig'><p>復次常精進。若善男子。受持是經。若讀若誦。若解說若書寫。得千二百舌功德。若好若醜。若美不美。及諸苦澁物。在其舌根。皆變成上味。如天甘露。無不美者。</p>
</div>
<div class='div-commentary'><p style="margin-left:1em"><span class='note-inline'>(戒環曰。好醜苦澁。皆屬妄塵。於此無染。得清淨舌。則苦澁美惡皆成法味)</span>。</p>
</div>
<div class='div-orig'><p>復次常精進。若善男子。受持是經。若讀若誦。若解說若書寫。得八百身功德。得清淨身。如淨琉璃。眾生喜見。</p>
</div>
<div class='div-commentary'><p style="margin-left:1em"><span class='note-inline'>(戒環曰。於是體中能知琉璃不容纖翳。則孰不喜見)</span>。</p>
</div>
<div class='div-orig'><p>其身淨故。三千大千世界眾生。生時死時。上下好醜。生善處惡處。悉於中現。</p>
</div>
<div class='div-commentary'><p style="margin-left:1em"><span class='note-inline'>(戒環曰。淨言不為情塵染蔽也。不以情塵自蔽。則當體無所不現。〔二〕三界形色)</span>。</p>
</div>
<div class='div-orig'><p>及鐵圍山。大鐵圍山。彌樓山。摩訶彌樓山等諸山。及其中眾生。悉於中現。若聲聞辟支佛菩薩諸佛說法。皆於身中。現其色像。</p>
</div>
<div class='div-commentary'><p style="margin-left:1em"><span class='note-inline'>(楞嚴云。浮塵幻化。虛妄稱相。妙覺明體。常自瑩然。含吐十方。循業發現。故得是體者。無所不現)</span>。</p>
<p style="margin-left:1em">戒環曰。昔者阿難大眾。蒙佛開示。身心蕩然。得無罣礙。各各自知心徧十方。含容萬有。反觀父母所生之身。如大虗一塵。巨海一漚。起滅無從。了然不礙。此其證也。</p>
</div>
<div class='div-orig'><p>復次常精進。若善男子。如來滅後。受持是經。若讀若誦。若解說若書寫。得千二百意功德。以是清淨意根。乃至聞一偈一句。通達無量無邊之義。</p>
</div>
<div class='div-commentary'><p style="margin-left:1em"><span class='note-inline'>(戒環曰。聞一句。而達無量義。盖無量義。不出一句)</span>。</p>
</div>
<div class='div-orig'><p>解是義<span class='corr'>已</span>。能演說一句一偈。至於一月四月。乃至一歲。諸所說法。隨其義趣。皆與實相。不相違背。若說俗間經書治世語言資生業等。皆順正法。</p>
</div>
<div class='div-commentary'><p style="margin-left:1em"><span class='note-inline'>(及南曰。或一月一際一歲。而演一句偈。用意根精了。達無量義也)</span>。</p>
<p style="margin-left:1em">戒環曰。九旬談妙。盖得諸此。西天歲分三際。謂雨際熱際寒際。四月即一際也。證意實相。則諸所說法無非實相。故不相違背。雖說俗事。亦順正法。</p>
</div>
<div class='div-orig'><p>三千大千世界。六趣眾生。心之所行。心所動作。心所戲論。皆悉知之。</p>
</div>
<div class='div-commentary'><p style="margin-left:1em"><span class='note-inline'>(戒環曰。由意清淨故。他心通也。所行即循常心也。動作即感變心也。戲論即分別也)</span>。</p>
</div>
<div class='div-orig'><p>雖未得無漏智慧。而其意根清淨如此。是人有所思惟籌量言說。皆是佛法。無不真實。亦是先佛經中所說。</p>
</div>
<div class='div-commentary'><p style="margin-left:1em"><span class='note-inline'>(戒環曰。為得意根清淨實相。與佛同體故)</span>。</p>
<p style="margin-left:1em">行簡子曰。此經純談諸法實相。開佛知見。故於六根功德。一一發明。儻能脫去情塵。以清淨根。照清淨境。遂見山林周匝。禽獸鳴呼。醭鼻沾唇。殊形異意。無非實相。無非妙法。即一身而圓證。徧六處而常彰。本不欠虧。曾無罣礙。經文方便駢旁開示。行人應須充擴悟入也。</p>
</div></div>
<div class='div-other'><a id='mulu24' />
<div class='div-orig'><p>○常不輕菩薩品第二十</p>
</div>
<div class='div-commentary'><p style="margin-left:1em">常不輕者。釋迦前身。威音王時。精持妙法。廣施利導之迹也。以佛性義。遍記四眾。於善則拜。逢惡不怒。一切見敬。故號不輕。</p>
</div>
<div class='div-orig'><p>爾時佛告得大勢菩薩摩訶薩。汝今當知。持法華經者。若有誹謗。獲大罪報。如前所說。其所得功德。如向所說。眼耳鼻舌身意清淨。</p>
</div>
<div class='div-commentary'><p style="margin-left:1em"><span class='note-inline'>(及南曰。將顯精持先□此者。所以警眾。使知持毀之報不謬。而深信精持廣利也。得大勢。即大勢至也)</span>。</p>
<p style="margin-left:1em">戒環曰。謗毀之罪。如喻品末。與法師品說。聞持之福。如法師功德品說。</p>
</div>
<div class='div-orig'><p>得大勢。乃往古昔。過無量無邊不可思議阿僧祇劫。有佛名威音王如來。應供正遍知。明行足。善逝。世間解。無上士。調御丈夫。天人師。佛。世尊。劫名離衰。謂名大成。</p>
</div>
<div class='div-commentary'><p style="margin-left:1em"><span class='note-inline'>(祥邁曰。綿歷徃古事千億佛。無相無我。精持廣利。非具法力大勢。難勝其任。故告得大勢菩薩也)</span>。</p>
<p style="margin-left:1em">戒環曰。威音王者。以大音聲。普遍世界。為諸法王說法無畏也。故不輕既得其道。即能於眾說法。心無所畏。劫名離衰。謂世道交興。國名大成。言正化無缺。</p>
</div>
<div class='div-orig'><p>其威音王佛。於彼世中。為天人阿修羅說法。為求聲聞者。說應四諦法。度生老病死。究竟涅槃。為求辟支佛者。說應十二因緣法。為諸菩薩。因阿耨多羅三藐三菩提。說應六波羅蜜法。究竟佛慧。</p>
</div>
<div class='div-commentary'><p style="margin-left:1em"><span class='note-inline'>(戒環曰。此敘威音亦說三乘也。因阿耨菩提者。因無上道為說六度。使由是而趣證菩提。究竟佛慧)</span>。</p>
</div>
<div class='div-orig'><p>得大勢。是威音王佛。壽四十萬億那由他恒河沙劫。正法住世劫數。如一閻浮提微塵。像法住世劫數。如四天下微塵。其佛饒益眾生<span class='corr'>已</span>。然後滅度。正法像法滅盡之後。於此國土。復有佛出。亦號威音王如來。應供。正遍知。明行足。善逝。世間解。無上士。調御丈夫。天人師。佛。世尊。如是次第。有二萬億佛。皆同一號。</p>
</div>
<div class='div-commentary'><p style="margin-left:1em"><span class='note-inline'>(戒環曰。亦如初後燈明二萬。皆同一號。為道同故。所敘多佛。明釋迦徃因之曠遠也)</span>。</p>
</div>
<div class='div-orig'><p>最初威音王如來既<span class='corr'>已</span>滅度。正法滅後。於像法中。增上慢比丘。有大勢力。爾時有一菩薩比丘。名常不輕得大勢。以何因緣名常不輕。是比丘。凡有所見。若比丘比丘尼。優婆塞優婆夷。皆悉禮拜讚歎。而作是言。我深敬汝等。不敢輕慢。所以者何。汝等皆行菩薩道。當得作佛。</p>
</div>
<div class='div-commentary'><p style="margin-left:1em"><span class='note-inline'>(祥邁曰。眾生佛性。本自圓成。世間業行。皆順正法。凡能觀一切行。皆菩薩道。知一切人皆當作佛。夫何輕慢之有)</span>。</p>
<p style="margin-left:1em">戒環曰。此以佛性義。遍記四眾也。四眾容行不等而不輕以佛性等之。故皆悉禮拜深敬。以謂皆行菩薩道。皆當作佛。</p>
</div>
<div class='div-orig'><p>以其常作是語故。增上慢比丘比丘尼。優婆塞優婆夷。號之為常不輕。</p>
</div>
<div class='div-commentary'><p style="margin-left:1em"><span class='note-inline'>(戒環曰。此雙結名行也)</span>。</p>
</div>
<div class='div-orig'><p>得大勢。於意云何。爾時常不輕菩薩。豈異人乎。則我身是。若我於宿世。不受持讀誦此經。為他人說者。不能疾得阿耨多羅三藐三菩提。我於先佛所。受持讀誦此經。為人說故。疾得阿耨多羅三藐三菩提。</p>
</div>
<div class='div-commentary'><p style="margin-left:1em"><span class='note-inline'>(戒環曰。此明精持成<span class='corr'>己</span>之道。以致今日其道愈光)</span>。</p>
</div></div>
<div class='div-other'><a id='mulu25' />
<div class='div-orig'><p>○如來神力品第二十一</p>
</div>
<div class='div-commentary'><p style="margin-left:1em">此菩薩申請。如來即現神力。嘉讚經德。以起信心。使廣流布。故曰如來神力品。</p>
</div>
<div class='div-orig'><p>爾時千世界微塵等菩薩摩訶薩。從地涌出者。皆白佛言。世尊。我於佛滅後。世尊分身所在國土滅度之處。當廣說此經。所以者何。我等亦自欲得是真淨大法。受持讀誦。解說書寫。而供養之。</p>
</div>
<div class='div-commentary'><p style="margin-left:1em"><span class='note-inline'>(戒環曰。即涌出品。佛所化眾。於前顯跡勸持。於此伸請□通也。廣說即利他。受持即自利)</span>。</p>
</div>
<div class='div-orig'><p>爾時世尊。於文殊師利等無量百千萬億舊住娑婆世界菩薩摩訶薩。及諸比丘比丘尼優婆塞優婆夷。天龍夜叉乾闥婆阿脩羅迦樓羅緊那羅摩睺羅伽人非人等一切眾前。現大神力。出廣長舌。上至梵世。一切毛孔。放於無量無數色光。皆悉遍照十方世界。</p>
</div>
<div class='div-commentary'><p style="margin-left:1em"><span class='note-inline'>(及南曰。華嚴云。幻師之幻法。能現種種事。修羅變作身。齊等須彌山。龍上瞬息雨。悅澤遍天下。彼具貪瞋癡。神力尚如是。何况法界慧。具足自在力。然則舌至梵世。光遍十方。特法界慧中。一微用耳。舊住菩薩。即在此娑婆下方住者。梵世即初禪天)</span>。</p>
<p style="margin-left:1em">戒環曰。出廣長舌上至梵世者。現辨說之神力也。放無量光遍照十方者。現智照之神力也。將讚經德。先現神力。始自出舌放光。以至震動諸天。通達佛土。終乃結云。若以如是神力。於億萬劫。說此經德。猶不能盡者。極顯斯勝妙也。如來神力。乃法界體中無作妙用。</p>
</div>
<div class='div-orig'><p>眾寶樹下師子座上諸佛。亦復如是。出廣長舌。放無量光。</p>
</div>
<div class='div-commentary'><p style="margin-left:1em"><span class='note-inline'>(此釋迦分身諸佛。亦以同道助發)</span>。</p>
</div>
<div class='div-orig'><p>釋迦牟尼佛。及寶樹下諸佛。現神力時。滿百千歲。然後還攝舌相。一時謦欬。俱共彈指。是二音聲。遍至十方諸佛世界。地皆六種震動。</p>
</div>
<div class='div-commentary'><p style="margin-left:1em"><span class='note-inline'>(戒環曰。於數寸之舌。現至梵世。一會之頃。現百千歲。又一警欬彈指。而其聲能遍十方。震大地。皆顯神力勝妙)</span>。</p>
</div>
<div class='div-orig'><p>以要言之。如來一切所有之法。如來一切自在神力。如來一切秘要之藏。如來一切甚深之事。皆於此經。宣示顯說。</p>
</div>
<div class='div-commentary'><p style="margin-left:1em"><span class='note-inline'>(戒環曰。所有之法。即道場所得者。自在神力。即稱性示現者。秘要之藏。即法之不可示者。甚深之事。即心之不可傳者。皆於此經)</span>。</p>
</div>
<div class='div-orig'><p>是故汝等。於如來滅後。應一心受持讀誦解說書寫。如說修行。所在國土。若有受持讀誦解說書寫如說修行。若經卷所住之處。若於園中。若於林中。若於樹下。若於僧坊。若白衣舍。若在殿堂。若山谷曠野。是中皆應起塔供養。所以者何。當知是處即是道場。諸佛於此得阿耨多羅三藐三菩提。諸佛於此轉于法輪。諸佛於此而般涅槃。</p>
</div>
<div class='div-commentary'><p style="margin-left:1em"><span class='note-inline'>(當知是處已下。明諸佛修證。始終不離此法。故所在之處。皆應欽奉)</span>。</p>
</div></div>
<div class='div-other'><a id='mulu26' />
<div class='div-orig'><p>○囑累品第二十二</p>
</div>
<div class='div-commentary'><p style="margin-left:1em">以言託之曰囑。以法系之曰累。盖此經。以智立體。以行成德。前之開佛知見。立體之法既備。故說囑累以明之。</p>
</div>
<div class='div-orig'><p>爾時釋迦牟尼佛。從法座起。現大神力。以右手摩無量菩薩摩訶薩頂。而作是言。我於無量百千萬億阿僧祇劫。修習是難得阿耨多羅三藐三菩提法。今以付囑汝等。汝等應當一心流布此法。廣令增益。如是三摩諸菩薩摩訶薩頂。而作是言。我於無量百千萬億阿僧祇劫。修習是難得阿耨多羅三藐三菩提法。今以付囑汝等。汝等當受持讀誦。廣宣此法。令一切眾生。普得聞知。</p>
</div>
<div class='div-commentary'><p style="margin-left:1em"><span class='note-inline'>(戒環曰。再三摩頂。示諄勤也。首楞嚴等諸祕密教。謂之佛頂表無上法。諸佛授記付囑。皆摩其頂。表授無上法也。無量菩薩。即從地涌出者)</span>。</p>
</div>
<div class='div-orig'><p>所以者何。如來有大慈悲。無諸慳恡。亦無所畏。能與眾生佛之智慧。如來智慧。自然智慧。如來一切眾生之大施主。汝等亦應隨學如來之法。勿生慳恡。</p>
</div>
<div class='div-commentary'><p style="margin-left:1em"><span class='note-inline'>(及南曰。所以今廣宣此法者。使學如來三行。與諸眾生。施大法利也。佛智離二乘見。如來智離菩薩見。自然智離諸證取。悟通唯一乘實智)</span>。</p>
<p style="margin-left:1em">戒環曰。一大慈悲行。平等慈濟。二無慳恡行。竭內外財。三無所畏行。不憚煩難。如是乃能興諸眾生三種智慧。</p>
</div>
<div class='div-orig'><p>於未來世。若有善男子。信如來智慧者。當為演說此法華經。使得聞知。為令其人得佛慧故。若有眾生不信受者。當於如來餘深妙法中。示教利喜。汝等若能如是。則為<span class='corr'>已</span>報諸佛之恩。</p>
</div>
<div class='div-commentary'><p style="margin-left:1em"><span class='note-inline'>(祥邁曰。信如來智慧。謂能信種智。趣向一乘者。當為說是經。令得佛慧。而不滯二乘也)</span>。</p>
<p style="margin-left:1em">戒環曰。餘深妙法。指權漸教也。亦曰深妙者。是法皆為一佛乘故。汝等下。乃所謂將此深心奉塵剎也。</p>
</div></div>
<div class='div-other'><a id='mulu27' />
<div class='div-orig'><p>○藥王菩薩本事品第二十三</p>
</div>
<div class='div-commentary'><p style="margin-left:1em">藥王。名喜見菩薩。精苦為法。燒身燃臂。於釋迦法中。最善受持者。令示其本因。使人跂慕。故以名品。如藥王燒身。妙音隨應。觀音之普門。玅嚴之轉邪。普賢之勸發。皆示實相行境。使人忘情絕解。隨行悟入也。</p>
</div>
<div class='div-orig'><p>爾時宿王華菩薩。白佛言。世尊。藥王菩薩。云何遊於娑婆世界。世尊。是藥王菩薩。有若干百千萬億那由他難行苦行。善哉世尊。願少解說。諸天龍神夜叉。乾闥婆。阿修羅。迦樓羅。緊那羅。摩睺羅伽。人非人等。又他國土諸來菩薩。及此聲聞眾。聞皆歡喜。</p>
</div>
<div class='div-commentary'><p style="margin-left:1em"><span class='note-inline'>(戒環曰。此品因宿王華發起者。為明宿世弘經自在之因)</span>。</p>
</div>
<div class='div-orig'><p>爾時佛告宿王華菩薩。乃往過去無量恒河沙劫。有佛號日月淨明德如來。應供。正遍知。明行足。善逝。世間解。無上士。調御丈夫。天人師。佛。世尊。</p>
</div>
<div class='div-commentary'><p style="margin-left:1em"><span class='note-inline'>(戒環曰。智慧真光。幽明並燭。不為物累。故號日月淨明德)</span>。</p>
</div>
<div class='div-orig'><p>其佛有八十億大菩薩摩訶薩。七十二恒沙大聲聞眾。</p>
</div>
<div class='div-commentary'><p style="margin-left:1em"><span class='note-inline'>(戒環曰。眷屬法侶。三乘體具)</span>。</p>
</div>
<div class='div-orig'><p>佛壽四萬二千劫。菩薩壽命亦等。彼國無有阿修羅等。及以諸難。</p>
</div>
<div class='div-commentary'><p style="margin-left:1em"><span class='note-inline'>(行簡子曰。阿修羅無端正也。是為非天神)</span>。</p>
</div>
<div class='div-orig'><p>地平如掌。琉璃所成。寶樹莊嚴。寶帳覆上。垂寶華幡。寶瓶香爐。周遍國界。七寶為臺。一樹一臺。其樹去臺。盡一箭道。此諸寶樹。皆有菩薩聲聞。而座其下。諸寶臺上。各有百億諸天。作天伎樂。歌歎於佛。以為供養。</p>
</div>
<div class='div-commentary'><p style="margin-left:1em"><span class='note-inline'>(戒環曰。樹去臺一箭道。言其蔭廣也)</span>。</p>
</div>
<div class='div-orig'><p>爾時彼佛。為一切眾生喜見菩薩。及眾菩薩。諸聲聞眾。說法華經。</p>
</div>
<div class='div-commentary'><p style="margin-left:1em"><span class='note-inline'>(戒環曰。藥王尊經自此始)</span>。</p>
</div>
<div class='div-orig'><p>是一切眾生喜見菩薩。樂習苦行。於日月淨明德佛法中。精進經行。一心求佛。滿萬二千歲<span class='corr'>已</span>。得現一切色身三昧。</p>
</div>
<div class='div-commentary'><p style="margin-left:1em"><span class='note-inline'>(戒環曰。此即深證實相行境也。華嚴多舉過量劫數。直明以無限智悲。修如是行。曾無限量之心。此經過量之數。凡皆如之)</span>。</p>
<p style="margin-left:1em">戒環曰。精進一心滿萬二千歲。而後得現一切色身者。一切色聲。不離根塵中現。所言滿萬二千歲。即依根塵十二處。圓融㸦照。至於功行滿足之時也。圓融㸦照。得其實相。則知根根塵塵。一切色法。交徹融攝。重重無盡。是名滿萬二千歲。得現一切色身三昧。</p>
</div>
<div class='div-orig'><p>得此三昧<span class='corr'>已</span>。心大歡喜。即作念言。我得現一切色身三昧。皆是得聞法華經力。我今當供養日月淨明德佛及法華經。即時入是三昧。於虗空中。雨曼陀羅華。摩訶曼陀羅華。細末堅黑栴檀。滿虗空中。如雲而下。又雨海此岸栴檀之香。此香六銖。價直娑婆世界。以供養佛。</p>
</div>
<div class='div-commentary'><p style="margin-left:1em"><span class='note-inline'>(戒環曰。此三昧香。非人間比。所以六銖價直娑婆也。二十四銖為一兩。六銖。言少分耳)</span>。</p>
</div>
<div class='div-orig'><p>爾時日月淨明德佛。告一切眾生喜見菩薩。善男子。我涅槃時到。滅盡時至。汝可安施床座。我於今夜。當般涅槃。又勑一切眾生喜見菩薩。善男子。我以佛法囑累於汝。及諸菩薩大弟子。并阿耨多羅三藐三菩提法。亦以三千大千七寶世界。諸寶樹寶臺。及給侍諸天。悉付於汝。</p>
</div>
<div class='div-commentary'><p style="margin-left:1em"><span class='note-inline'>(戒環曰。佛法通指三乘。菩提法別指大乘。菩薩弟子言法眾。三千寶界言化境。寶樹給侍言所御)</span>。</p>
</div>
<div class='div-orig'><p>我滅度後。所有舍利。亦付囑汝。當令流布廣設供養。應起若干千塔。如是日月淨明德佛。勑一切眾生喜見菩薩<span class='corr'>已</span>。於夜後分。入於涅槃。</p>
</div>
<div class='div-commentary'><p style="margin-left:1em"><span class='note-inline'>(戒環曰。勑以舍利起塔者。戒定餘勳。欲霑無際故也。若干者不定之數。意任其緣力耳)</span>。</p>
</div>
<div class='div-orig'><p>爾時一切眾生喜見菩薩。見佛滅度。悲感懊惱。戀慕於佛。即以海此岸栴檀為[卄/積]。供養佛身。而以燒之。火滅<span class='corr'>已</span>後収取舍利。作八萬四千寶瓶。以起八萬四千塔。高三世界。表剎莊嚴。埀諸幡盖。懸眾寶鈴。</p>
</div>
<div class='div-commentary'><p style="margin-left:1em"><span class='note-inline'>(及南曰。現滅不滅。聖意所知。而悲感戀慕者。示與眾生同一悲仰耳。須彌四海。剡部居南。言海此岸。即南岸出美栴檀。積之為[卄/積]。以奉闍維。示誠敬也)</span>。</p>
<p style="margin-left:1em">戒環曰。佛說火化之法。在<span class='corr'>己</span>。則顯三昧之力。播熏練之力。故化火自焚。舍利迸透。在人。則掩臭腐之穢。免螻蟻之食。使其魄不滯。其神清升。而此方以臥淤膿於荒郊。埋腐骸於朽壤為是。且以火化為不忍。方其穴地負土。全體而坑之。為可忍耶。二皆出於不得<span class='corr'>已</span>耳。達者觀之。一等歸盡。則臥淤埋腐。不若火化之愈矣。自道觀之。沉之可也。露之可也。衣薪而棄諸溝中。衮文而納諸石槨。無不可者。奚足為焚<span class='corr'>瘞</span>之競。</p>
</div>
<div class='div-orig'><p>爾時一切眾生喜見菩薩。復自念言。我雖作是供養。心猶未足。我今當更供養舍利。便語諸菩薩大弟子。及天龍夜叉等一切大眾。汝等當一心念。我今供養日月淨明德佛舍利。作是語<span class='corr'>已</span>。即於八萬四千塔前。燃百福莊嚴臂。七萬二千歲而以供養。令無數求聲聞眾。無量阿僧祇人。發阿耨多羅三藐三菩提心。皆使得住現一切色身三昧。</p>
</div>
<div class='div-commentary'><p style="margin-left:1em"><span class='note-inline'>(及南曰。昔之求佛。滿萬二千歲。今之然臂。復七倍其久者。言益以無限智悲。行菩薩大行。如其智悲有限。何足以化無數無量之人)</span>。</p>
<p style="margin-left:1em">戒環曰。昔之然身。為離相見。今復然臂。為除法執。故令小乘離諸見執。發正道心。根境圓融。故皆得住現身三昧也。</p>
</div>
<div class='div-orig'><p>爾時諸菩薩。天人阿修羅等。見其無臂。憂惱悲哀。而作是言。此一切眾生喜見菩薩。是我等師。教化我者。而今燒臂。身不具足。</p>
</div>
<div class='div-commentary'><p style="margin-left:1em"><span class='note-inline'>(戒環曰。愛見未忘故。哀其不足。此初心菩薩而<span class='corr'>已</span>)</span>。</p>
</div>
<div class='div-orig'><p>于時一切眾生喜見菩薩。於大眾中。立此誓言。我捨兩臂。必當得佛金色之身。若實不虗。令我兩臂還復如故。作是誓<span class='corr'>已</span>。自然還復。由斯菩薩福德智慧淳厚所致。</p>
</div>
<div class='div-commentary'><p style="margin-left:1em"><span class='note-inline'>(及南曰。我執能生煩惱。諸眾生死。法執能生所知。礙正知見。捨一存一。則為二乘。故捨兩臂。必當得佛。還復如故者。若果得佛。即無所捨矣。此非淺薄所能。故稱淳厚)</span>。</p>
<p style="margin-left:1em">戒環曰。臂之於手為辟。能役眾指。而我無所役。則兩臂表我執法執根本也。</p>
</div>
<div class='div-orig'><p>當爾之時。三千大千世界。六種震動。天雨寶華。一切人天。得未曾有。</p>
</div>
<div class='div-commentary'><p style="margin-left:1em"><span class='note-inline'>(以非常之事。感非常之瑞。人天因是得大法利也)</span>。</p>
</div>
<div class='div-orig'><p>宿王華。若有發心。欲得阿耨多羅三藐三菩提。受持此法華經。乃至一四句偈。其福最多。</p>
</div>
<div class='div-commentary'><p style="margin-left:1em"><span class='note-inline'>(戒環曰。一偈超悟。非限量福)</span>。</p>
</div>
<div class='div-orig'><p>宿王華。譬如一切川流江河諸水之中。海為第一。此法華經亦復如是。於諸如來所說經中。最為深大。</p>
</div>
<div class='div-commentary'><p style="margin-left:1em"><span class='note-inline'>(戒環曰。川流江河。<span class='corr'>已</span>異於溝港。而海為深大。如來所說。<span class='corr'>已</span>異於小乘。而此為第一)</span>。</p>
<p style="margin-left:1em">及南曰。此以下。俱廣顯勝德。</p>
</div>
<div class='div-orig'><p>又如土山黑山。小鐵圍山。大鐵圍山。及十寶山。眾山之中。須彌山為第一。此法華經亦復如是。於諸經中。最為其上。</p>
</div>
<div class='div-commentary'><p style="margin-left:1em"><span class='note-inline'>(環須彌之外。有土山黑山。而堅大不及鐵圍。大海之內有十寶山。而貴高不及須彌)</span>。</p>
<p style="margin-left:1em">戒環曰。土山黑山。譬人乘天乘之經。鐵山寶山。譬二乘菩薩乘之經。須彌則譬一乘之經。故曰最上。</p>
</div>
<div class='div-orig'><p>又如眾星之中。月天子最為第一。此法華經亦復如是。於千萬億種諸經法中。最為照明。</p>
</div>
<div class='div-commentary'><p style="margin-left:1em"><span class='note-inline'>(戒環曰。諸經設法。微茫漸顯。如星之照。此經頓悟圓融廓徹。如月之明)</span>。</p>
</div>
<div class='div-orig'><p>又如日天子能除諸暗。此經亦復如是。能破一切不善之暗。</p>
</div>
<div class='div-commentary'><p style="margin-left:1em"><span class='note-inline'>(戒環曰。日光出時。不與冥合。人得正智。諸闇自除)</span>。</p>
</div>
<div class='div-orig'><p>如佛為諸法王。此經亦復如是。諸經中王。</p>
</div>
<div class='div-commentary'><p style="margin-left:1em"><span class='note-inline'>(戒環曰。總而舉之。以圓顯勝德也)</span>。</p>
<p style="margin-left:1em">及南曰。顯經勝德。只此可盡。而必引諸義者。明妙法隨機。在處皆勝故也。</p>
</div>
<div class='div-orig'><p>宿王華。此經能救一切眾生者。此經能令一切離諸苦惱。此經能大饒益一切眾生。充滿其願。</p>
</div>
<div class='div-commentary'><p style="margin-left:1em"><span class='note-inline'>(戒環曰。此下廣顯勝功)</span>。</p>
</div>
<div class='div-orig'><p>如清凉池。能滿一切諸渴乏者。如寒者得火。如裸者得衣。如商人得主。如子得母。如渡得船。如病得醫。如暗得燈。如貧得寶。如民得王。如賈客得海。如炬除暗。此法華經亦復如是。能令眾生離一切苦。一切病痛。能解一切生死之縛。</p>
</div>
<div class='div-commentary'><p style="margin-left:1em"><span class='note-inline'>(戒環曰。眾生眾苦病痛縛着。皆因迷妄。能開佛知見。則一切皆離)</span>。</p>
</div>
<div class='div-orig'><p>若人得聞此法華經。若自書。若使人書。所得功德。以佛智慧籌量多少。不得其邊。不復為貪欲所惱。亦復不為瞋恚愚癡所惱。亦復不為憍慢嫉妬諸垢所惱。</p>
</div>
<div class='div-commentary'><p style="margin-left:1em"><span class='note-inline'>(戒環曰。貪嗔癡為根本煩惱。嬌嫉等垢為隨煩惱。既生安養。所依者淨業。所會者善人。故無垢惱也)</span>。</p>
</div>
<div class='div-orig'><p>得菩薩神通無生法忍。得是忍<span class='corr'>已</span>。眼根清淨。以是清淨眼根。見七百萬二千億那由他恒河沙等諸佛如來。</p>
</div>
<div class='div-commentary'><p style="margin-left:1em"><span class='note-inline'>(華嚴十地菩薩。功圓智滿。心鏡交徹。能見多百佛。至多百千億那由他佛。其意同此)</span>。</p>
<p style="margin-left:1em">戒環曰。心法俱寂。而能照用。名菩薩神通無生法忍。心寂根淨。故能見多佛。</p>
</div></div>
<div class='div-other'><a id='mulu28' />
<div class='div-orig'><p>○妙音菩薩品第二十四</p>
</div>
<div class='div-commentary'><p style="margin-left:1em">妙音者。深體妙法。能以妙音隨應演說。而流通是道。名雖玅音。實彰玅音。則不滯言詮。能隨應則不局心迹。不局不滯。所以為玅行也。</p>
</div>
<div class='div-orig'><p>爾時釋迦牟尼佛。放大人相。肉髻光明。及放眉間白毫相光。遍照東方百八萬億那由他恒河沙等諸佛世界。</p>
</div>
<div class='div-commentary'><p style="margin-left:1em"><span class='note-inline'>(行簡子曰。佛有九十七種大人相。肉髻頂其一)</span>。</p>
</div>
<div class='div-orig'><p>過是數<span class='corr'>已</span>。有世界。名淨光莊嚴。其國有佛。號淨華宿王智如來。應供。正遍知。明行足。善逝。世間解。無上士。調御丈夫。天人師。佛。世尊。為無量無邊菩薩大眾。恭敬圍遶。而為說法。釋迦牟尼佛。白毫光明。遍照其國。</p>
</div>
<div class='div-commentary'><p style="margin-left:1em"><span class='note-inline'>(華嚴舉菩薩所從來國。表所行行。本所事佛。表所證果。淨光莊嚴。即依智之行。淨華宿智。即依行之智。智行乎嚴。因果合體。妙音妙行。依此示現)</span>。</p>
</div>
<div class='div-orig'><p>爾時一切淨光莊嚴國中。有一菩薩。名曰玅音。久<span class='corr'>已</span>植眾德本。供養親近無量百千萬億諸佛。而悉成就甚深智慧。</p>
</div>
<div class='div-commentary'><p style="margin-left:1em"><span class='note-inline'>(戒環曰。植德供佛。成就深智。言福慧兩足)</span>。</p>
</div>
<div class='div-orig'><p>得妙幢相三昧。法華三昧。淨德三昧。宿王戲三昧。無緣三昧。智印三昧。解一切眾生語言三昧。集一切功德三昧。清淨三昧。神通遊戲三昧。慧炬三昧。莊嚴王三昧。淨光明三昧。淨藏三昧。不共三昧。日旋三昧。得如是等百千萬億恒河沙等諸大三昧。</p>
</div>
<div class='div-commentary'><p style="margin-left:1em"><span class='note-inline'>(及南曰。三昧此云正定。圓覺云。三昧正受者。謂正定中受用之法。簡異邪受。非謂梵語三昧此云正受也。故寶積云。三昧及正受)</span>。</p>
<p style="margin-left:1em">戒環曰。妙幢相者。摧邪表正而不住相也。法華三昧。深入一乘。證諸實相。淨德三昧。眾德真淨。物莫能染。宿王戲者。本智自在。無所滯著。無緣。則照而常寂。智印。參合萬法。解一切語言。謂了皆真說。集一切功德。謂萬德圓備。清淨三昧。纖塵不立。神通遊戲。變現自在。慧炬。以能破癡暗。莊嚴王。以總攝妙行。淨光明者。得妙智明。淨藏者。得法眼藏。不共。謂二乘不及。日旋。則大千圓照。得如是等河沙三昧。謂交徹融攝。重重無盡。皆妙音所具也。由具此故。能成妙行。流通妙法。</p>
</div>
<div class='div-orig'><p>爾時淨華宿王智佛。告妙音菩薩。汝莫輕彼國。生下劣想。善男子。彼娑婆世界。高下不平。土石諸山。穢惡充滿。佛身卑小。諸菩薩眾其形亦小。而汝身四萬二千由旬。我身六百八十萬由旬。汝身第一端正。百千萬福。光明殊妙。是故汝往。莫輕彼國。若佛菩薩。及國土生下劣想。妙音菩薩。白其佛言。世尊。我今詣娑婆世界。皆是如來之力。如來神通遊戲。如來功德智慧莊嚴。</p>
</div>
<div class='div-commentary'><p style="margin-left:1em"><span class='note-inline'>(及南曰。三德皆稱如來者。謂今我所往。其力用。其神變。其莊嚴。皆假如來之德。皆出如實之道。則於一切法無不如矣。同復勝劣之異哉。是以現種種形說種種法。而於神通智慧。無所損減。為如故也)</span>。</p>
<p style="margin-left:1em">戒環曰。娑婆佛身。乃隱勝現劣。比光嚴勝身。在分別心。遂生劣想。如來正見。本絕異同。故宿王以彼此異迹為告。而妙音以如來三德而答。示無劣想也。</p>
</div>
<div class='div-orig'><p>於是妙音菩薩。不起于座。身不動搖。而入三昧。以三昧力。於耆闍崛山。去法座不遠。化作八萬四千眾寶蓮華。閻浮檀金為莖。白銀為葉。金剛為鬚。甄叔迦寶以為其臺。</p>
</div>
<div class='div-commentary'><p style="margin-left:1em"><span class='note-inline'>(戒環曰。將與八萬菩薩俱共發來。故先現此瑞。甄叔迦。此云鸚鵡寶。赤如其觜故)</span>。</p>
</div>
<div class='div-orig'><p>爾時文殊師利法王子。見是蓮華。而白佛言。世尊。是何因緣。先現此瑞。有若干千萬蓮華。閻浮檀金為莖。白銀為葉。金剛為鬚。甄叔迦寶以為其臺。</p>
</div>
<div class='div-commentary'><p style="margin-left:1em"><span class='note-inline'>(戒環曰。此皆行境依智示現。故假文殊智體而問)</span>。</p>
</div>
<div class='div-orig'><p>爾時釋迦牟尼佛。告文殊師利。是妙音菩薩摩訶薩。欲從淨華宿王智佛國。與八萬四千菩薩。圍遶而來。至此娑婆世界。供養親近禮拜於我。亦欲供養聽法華經。</p>
</div>
<div class='div-commentary'><p style="margin-left:1em"><span class='note-inline'>(戒環曰。此乃釋尊垂答也)</span>。</p>
</div>
<div class='div-orig'><p>文殊師利白佛言。世尊。是菩薩種何善本。修何功德。而能有是大神通力。行何三昧。願為我等。說是三昧名字。我等亦欲勤修行之。行此三昧。乃能見是菩薩色相大小。威儀進止。唯願世尊。以神通力。彼菩薩來。令我得見。</p>
</div>
<div class='div-commentary'><p style="margin-left:1em"><span class='note-inline'>(戒環曰。請問之辭。皆為機發)</span>。</p>
</div>
<div class='div-orig'><p>爾時釋迦牟尼佛。告文殊師利。此久滅度多寶如來。當為汝等而現其相。時多寶佛。告彼菩薩。善男子來。文殊師利法王子。欲見汝身。</p>
</div>
<div class='div-commentary'><p style="margin-left:1em"><span class='note-inline'>(戒環曰。文殊願世尊。以神通力。為現妙音。而世尊反命多寶者。多寶以神通願力。在處證經。欲假其神通願力故也)</span>。</p>
</div>
<div class='div-orig'><p>于時妙音菩薩。於彼國沒。與八萬四千菩薩。俱共發來。</p>
</div>
<div class='div-commentary'><p style="margin-left:1em"><span class='note-inline'>(及南曰。此乃妙音來覲也)</span>。</p>
<p style="margin-left:1em">戒環曰。與八萬四千菩薩俱來者。示妙行隨應廣化塵勞也。</p>
</div>
<div class='div-orig'><p>所經諸國。六種震動。皆悉雨於七寶蓮華。百千天樂不鼓自鳴。</p>
</div>
<div class='div-commentary'><p style="margin-left:1em"><span class='note-inline'>(戒環曰。蓮華遍雨。天樂自鳴。表妙行隨處示現。妙音離於作意)</span>。</p>
</div>
<div class='div-orig'><p>是菩薩。目如廣大青蓮華葉。正使和合百千萬月。其面貌端正。復過於此。身真金色。無量百千功德莊嚴。威德熾盛。光明照曜。諸相具足。如那羅延堅固之身。</p>
</div>
<div class='div-commentary'><p style="margin-left:1em"><span class='note-inline'>(戒環曰。此言其四萬二千由旬之相好也。和合猶聚集也。肇法師云。那羅延。天力士名。端正殊妙。志力雄猛)</span>。</p>
<p style="margin-left:1em"><span class='note-inline'>(戒環曰。此示以法寶莊嚴法身)</span>。</p>
</div>
<div class='div-orig'><p>入七寶臺。上昇虗空。去地七多羅樹。諸菩薩眾。恭敬圍遶。而來詣此娑婆世界。耆闍崛山。到<span class='corr'>已</span>下七寶臺。以價值百千瓔珞。持至釋迦牟尼佛所。頭面禮足。奉上瓔珞。而白佛言。世尊。淨華宿王智佛。問訊世尊。少病小惱。起居輕利。安樂行不。四大調和不。世事可忍不。眾生易度不。無多貪欲嗔恚愚癡嫉妬慳慢不。無不孝父母。不敬沙門。邪見不善心不。攝五情不。世尊。眾生能降伏諸魔怨不。久滅度多寶如來。在七寶塔中來聽法不。又問訊多寶如來。安隱少惱。堪忍久住不。</p>
</div>
<div class='div-commentary'><p style="margin-left:1em"><span class='note-inline'>(白佛下。問世居堪忍事也。貪恚癡慢等。皆堪忍□度之事。五情言五欲。諸魔言五陰)</span>。</p>
<p style="margin-left:1em">戒環曰。上皆宿王傳問之辭。</p>
</div>
<div class='div-orig'><p>世尊。我今欲見多寶佛身。唯願世尊。示我令見。</p>
</div>
<div class='div-commentary'><p style="margin-left:1em"><span class='note-inline'>(寶塔高遠。仗佛求見。表尊敬耳)</span>。</p>
</div>
<div class='div-orig'><p>爾時釋迦牟尼佛。語多寶佛。是妙音菩薩。欲得相見。時多寶佛。告妙音言。善哉善哉。汝能為供養釋迦牟尼佛。及聽法華經。并見文殊師利等。故來至此。爾時華德菩薩。白佛言。世尊。是妙音菩薩。種何善根。修何功德。有是神力。</p>
</div>
<div class='div-commentary'><p style="margin-left:1em"><span class='note-inline'>(戒環曰。華德即妙莊嚴王後身。欲助<span class='corr'>揚</span>妙因。故發此問)</span>。</p>
</div>
<div class='div-orig'><p>佛告華德菩薩。過去有佛。名雲雷音王。多陀阿伽度。阿羅訶。三藐三佛陀。國名現一切世間。劫名喜見。</p>
</div>
<div class='div-commentary'><p style="margin-left:1em"><span class='note-inline'>(祥邁曰。佛名雲雷音者。一音利閠。開覺群動)</span>。</p>
<p style="margin-left:1em">戒環曰。國名現一切世間。若根身器界。皆能隨應也。劫名依上而立。由利潤隨應。故時眾喜見。</p>
</div>
<div class='div-orig'><p>妙音菩薩。於萬二千歲。以十萬種伎樂。供養雲雷音王佛。并奉上八萬四千七寶鉢。以是因緣果報。今生淨華宿王智佛國。有是神力。</p>
</div>
<div class='div-commentary'><p style="margin-left:1em"><span class='note-inline'>(樂宣法音。鉢為應器。樂献十萬種伎。示欲廣宣妙法。鉢奉八萬四千。示欲應化塵勞。故今果有妙音隨應之神)</span>。</p>
</div>
<div class='div-orig'><p>華德。於汝意云何。爾時雲雷音王佛所妙音菩薩。伎樂供養奉上寶器者。豈異人手。今此妙音菩薩摩訶薩是。華德。是妙音菩薩。<span class='corr'>已</span>曾供養親近無量諸佛。久植德本。又植恒河沙等百千萬億那由他佛。華德。汝但見妙音菩薩其身在此。而是菩薩現種種身。處處為諸眾生。說是經典。</p>
</div>
<div class='div-commentary'><p style="margin-left:1em"><span class='note-inline'>(戒環曰。妙音觀音應化。皆能現十界身。自天人獄鬼畜修羅名六凡。聲聞辟支菩薩佛名四聖。是為十界)</span>。</p>
</div>
<div class='div-orig'><p>華德。是妙音菩薩。能救護娑婆世界諸眾生者。是妙音菩薩。如是種種變化現身。在此娑婆國土。為諸眾生說是經典。於神通變化智慧。無所損減。是菩薩。以若干智慧明照娑婆世界。令一切眾生各得所知。於十方恒河沙世界中。亦復如是。</p>
</div>
<div class='div-commentary'><p style="margin-left:1em"><span class='note-inline'>(祥邁曰。言種種變。而神智無損者。前所謂得如來三德。能一切如故也。言智慧明照者。方便開導也。各得所知者。隨類各解也)</span>。</p>
<p style="margin-left:1em">戒環曰。此有三節。初牒在此娑婆救濟。二牒神變智照之力。三牒此方如是十方亦然。是謂廣顯也。</p>
</div>
<div class='div-orig'><p>若應以聲聞形得度者。現聲聞形而為說法。應以辟支佛形得度者。現辟支佛形而為說法。應以菩薩形得度者。現菩薩形而為說法。應以佛形得度者。即現佛形而為說法。如是種種隨所應度。而為現形。乃至應以滅度而得度者。示現滅度。華德。妙音菩薩摩訶薩。成就大神通智慧之力。其事如是。</p>
</div>
<div class='div-commentary'><p style="margin-left:1em"><span class='note-inline'>(戒環曰。此應四聖。華德妙音。乃結答也)</span>。</p>
</div>
<div class='div-orig'><p>爾時華德菩薩。白佛言。世尊。是妙音菩薩。深種善根。世尊。是菩薩住何三昧。而能如是在所變現。度脫眾生。</p>
</div>
<div class='div-commentary'><p style="margin-left:1em"><span class='note-inline'>(戒環曰。此乃請問三昧也)</span>。</p>
</div>
<div class='div-orig'><p>佛告華德菩薩。善男子。其三昧名現一切色身。妙音菩薩。住是三昧中。能如是饒益無量眾生。</p>
</div>
<div class='div-commentary'><p style="margin-left:1em"><span class='note-inline'>(戒環曰。如淨摩尼。隨方現色。妙行流通。期至於此)</span>。</p>
</div>
<div class='div-orig'><p>說是妙音菩薩來往品時。四萬二千天子。得無生法忍。華德菩薩。得法華三昧。</p>
</div>
<div class='div-commentary'><p style="margin-left:1em"><span class='note-inline'>(及南曰。此所謂以妙行。成實相之德)</span>。</p>
<p style="margin-left:1em">戒環曰。無生法忍者。證妙法之體。法華三昧者。得實相之用。</p>
</div></div>
<div class='div-other'><a id='mulu29' />
<div class='div-orig'><p>○觀世音菩薩普門品第二十五</p>
</div>
<div class='div-commentary'><p style="margin-left:1em">單發為聲。雜比為音。於世間眾苦雜聲。齊觀並救。號觀世音。妙圓之行。自一心出。應無不遍。號曰普門。</p>
<p style="margin-left:1em">戒環曰。此維前品說者。妙音現形說法。救濟眾難。與觀音無異。但略而未普。妙而未圓。觀音不離是行。而能觀其音聲。隨響而答。大千圓應。無去來相。所謂自在之業。普門示現。則進於妙音。其實二聖一道。相為始終耳。</p>
<p style="margin-left:1em"><span class='note-inline'>(及南曰。後頌觀音之德。而兼云妙音。是知二聖一道也。即妙音之行。而演為普門。是知相為始終也)</span>。</p>
</div>
<div class='div-orig'><p>爾時無盡意菩薩。即從座起。偏袒右肩。合掌向佛。而作是言。世尊。觀世音菩薩。以何因緣。名觀世音。</p>
</div>
<div class='div-commentary'><p style="margin-left:1em"><span class='note-inline'>(若愚讚云。世界無邊塵擾擾。眾生無數業茫茫。愛河無底浪滔滔。是故我名無盡意。觀音之行亦若是矣)</span>。</p>
<p style="margin-left:1em">戒環曰。將顯普門。而因無盡意發起者。表普門圓行。應現無盡也。</p>
</div>
<div class='div-orig'><p>佛告無盡意菩薩。善男子。若有無量百千萬億眾生。受諸苦惱。聞是觀世音菩薩。一心稱名。觀世音菩薩。即時觀其音聲。皆得解脫。</p>
</div>
<div class='div-commentary'><p style="margin-left:1em"><span class='note-inline'>(戒環曰。此於眾苦雜聲。齊觀並救也。〔玉〕琳法師稱名七日。而免難於唐。孫敬德誦經千遍。而全生於魏。即脫〔諸〕)</span>。</p>
<p style="margin-left:1em">戒環曰。於音言觀者。以觀智應物之謂。觀即真觀淨觀。皆慧慈悲是也。觀觀之體。聞聞之性。本無苦樂。眾生不能返聞。循聲流轉。故受諸苦惱。觀音不隨聲塵。妄起知見。故一切解脫。而令苦眾生持其名。蒙其觀者。亦得解脫。實真淨慈悲觀力加被故也。</p>
</div>
<div class='div-orig'><p>若有持是觀世音菩薩名者。設入大火。火不能燒。由是菩薩威神力故。若為大水所漂。稱其名號。即得淺處。</p>
</div>
<div class='div-commentary'><p style="margin-left:1em"><span class='note-inline'>(戒環曰。此言脫外業也)</span>。</p>
</div>
<div class='div-orig'><p>若有百千萬億眾生。為求金銀琉璃硨磲瑪瑙珊瑚琥珀真珠等寶。入於大海。假使黑風吹其船舫。漂墮羅剎鬼國。其中若有乃至一人。稱觀世音菩薩名者。是諸人等。皆得解脫羅剎之難。以是因緣。名觀世音。</p>
</div>
<div class='div-commentary'><p style="margin-left:1em"><span class='note-inline'>(昔于相國。問黑風漂墮之義於紫玉。玉呼名諷之。公悖然變色。玉曰。便是黑風漂墮。則凡不能離〔循〕循聲流轉。一念漂墮。皆如是也)</span>。</p>
<p style="margin-left:1em">戒環曰。楞嚴明十四無畏功德。一者由我不自觀音以觀觀者。令苦眾生觀其音聲即得解脫。夫不自觀音以觀觀者。即離塵復性之真觀也。離塵復性。則諸妄自脫。故能令苦眾生。蒙我真觀。即得解脫。二者知見旋復。則火不能燒。三者觀聽旋復。則水不能溺。盖見覺屬火。聞聽屬水。知見旋則離火塵。聞聽施則離水塵。幻塵既離。真性斯復。所以無能燒溺也。能旋見德。則煩惱之火。貪愛之水。皆無能燒溺矣。四者滅妄斷殺。則鬼不能害。皆由離塵復性之觀力加被也。</p>
</div>
<div class='div-orig'><p>無盡意。觀世音菩薩摩訶薩。威神之力。巍巍如是。</p>
</div>
<div class='div-commentary'><p style="margin-left:1em"><span class='note-inline'>(戒環曰。結外業也)</span>。</p>
</div>
<div class='div-orig'><p>若有眾生。多於淫慾。常念恭敬觀世音菩薩。便得離慾。</p>
</div>
<div class='div-commentary'><p style="margin-left:1em"><span class='note-inline'>(戒環曰。此言脫內業也。此由熏聞離塵。色所不劫之力加之)</span>。</p>
<p style="margin-left:1em">戒環曰。眾生以欲習合塵。故為色劫。一蒙妙力。則欲愛乾枯。根境不偶。雖有妖色。不能劫動。故便得離慾。</p>
</div>
<div class='div-orig'><p>無盡意。觀世音菩薩。有如是等大威神力。多所饒益。是故眾生常應心念。</p>
</div>
<div class='div-commentary'><p style="margin-left:1em"><span class='note-inline'>(戒環曰。此結內業也)</span>。</p>
</div>
<div class='div-orig'><p>無盡意菩薩白佛言。世尊。觀世音菩薩。云何遊此娑婆世界。云何而為眾生說法。方便之力。其事云何。</p>
</div>
<div class='div-commentary'><p style="margin-left:1em"><span class='note-inline'>(及南曰。此三十二應也)</span>。</p>
<p style="margin-left:1em">戒環曰。觀音於楞嚴會上自說。我昔供養觀音如來。授我如幻聞熏聞修金剛三昧。與佛如來同慈力故。令我身成三十二應。入諸國土。始自佛身。終至人非人等。為三十二。皆以無作妙力。自在成就。</p>
</div>
<div class='div-orig'><p>佛告無盡意菩薩。善男子。若有國土眾生。應以佛身得度者。觀世音菩薩。即現佛身而為說法。應以辟支佛身得度者。即現辟支佛身而為說法。應以聲聞身得度者。即現聲聞身而為說法。</p>
</div>
<div class='div-commentary'><p style="margin-left:1em"><span class='note-inline'>(戒環曰。但舉三聖者。妙音品開菩薩位。此則合在佛位。應讀為膺。當其根而應之也)</span>。</p>
</div>
<div class='div-orig'><p>應以梵王身得度者。即現梵王身而為說法。應以帝釋身得度者。即現帝釋身而為說法。應以自在天身得度者。即現大自在天身而為說法。應以天大將軍身得度者。即現天大將軍身而為說法。應以毗沙門身得度者。即現毗沙門身而為說法。</p>
</div>
<div class='div-commentary'><p style="margin-left:1em"><span class='note-inline'>(梵王為初禪天主。帝釋為忉利天主。自在天居欲界頂。大自在天居色界頂。天大將軍統領鬼神。四天王統領世界。毗沙門居北方。為最尊)</span>。</p>
</div>
<div class='div-orig'><p>無盡意。是觀世音菩薩。成就如是功德。以種種形。遊諸國土。度脫眾生。</p>
</div>
<div class='div-commentary'><p style="margin-left:1em"><span class='note-inline'>(戒環曰。此乃結所現也)</span>。</p>
</div>
<div class='div-orig'><p>爾時持地菩薩。即從座起。前白佛言。世尊。若有眾生。聞是觀世音菩薩品。自在之業。普門示現神通力者。當知是人。功德不少。</p>
</div>
<div class='div-commentary'><p style="margin-left:1em"><span class='note-inline'>(祥邁曰。觀音之號。或曰觀世音。或曰觀自在。其行或曰普門。或曰圓通者。依悲觀慈觀。應物之德言之。故號觀世音。依真觀淨觀。照心之功言之。故號觀自在。自一心而出應無不遍。則謂之普門自萬物而反照無不融。則謂之圓通。其實一而<span class='corr'>已</span>)</span>。</p>
<p style="margin-left:1em">戒環曰。持地菩薩。昔遇毗舍浮佛。教之干持心地。則一切皆平。是能以妙法內自心。使外患自平。不能為害者也。故聞此品。深讚其功。意顯自在之業普門之行。實為心地法門。聞持之人。苟能以是平持心地。則外患自平。不能為害。可以於諸怖畏。能施無畏。由是自在之業普門之行。遂為<span class='corr'>己</span>有。故曰若有聞者。當知是人功德不少。觀音或以自在為號。或以自在名業。以自在為號。言心得自在。如心經稱觀自在菩薩是也。以自在名業。言行得自在。如楞嚴稱無作妙力是也。然諸法行。無非示使平持心地。故此終以持地讚顯。</p>
</div>
<div class='div-orig'><p>佛說是普門品時。眾中八萬四千眾生。皆發無等等阿耨多羅三藐三菩提心。</p>
</div>
<div class='div-commentary'><p style="margin-left:1em"><span class='note-inline'>(及南曰。觀音體此。以成普門行。隨類應化。與物為等。故聞其風者。□□發如是心。此等謂以圓行。成最上之德)</span>。</p>
<p style="margin-left:1em">戒環曰。無等等者。無等即物無與等。等者俱物為等。既物無與等。而能與物為等此如來最上德也。</p>
</div></div>
<div class='div-other'><a id='mulu30' />
<div class='div-orig'><p>○陀羅尼品第二十六</p>
</div>
<div class='div-commentary'><p style="margin-left:1em">陀羅尼。華言總持。念慧玅力。諸佛密語。能以一字總無量法。持無量我。摧邪立正。殄惡生善。皆總而持之之謂也。</p>
</div>
<div class='div-orig'><p>爾時藥王菩薩。即從座起。而白佛言。世尊。若善男子。有能受持法華經者。若讀誦通利。若書寫經卷。得幾所福。佛告藥王。若有善男子。供養八百萬億那由他恒河沙等諸佛。於汝意云何。其所得福。寧為多不。甚多世尊。佛言。若善男子。能於是經。乃至受持一四句偈。讀誦解義。如說修行。功德甚多。</p>
</div>
<div class='div-commentary'><p style="margin-left:1em"><span class='note-inline'>(藥王。即喜見後身。苦行持經。志存弘護。故發起此品然持經功德。前品屢明。如法師品。比功不過供十萬億佛。隨喜品。比功不過施諸外物。及得小果而已。至此功則勝供八百萬億河沙佛者。明持行益深。獲功益勝也)</span>。</p>
<p style="margin-left:1em">戒環曰。將伸弘護。先問得福者。使後世知其持行益深。獲功益勝。而遞為弘護耳。</p>
</div></div>
<div class='div-other'><a id='mulu31' />
<div class='div-orig'><p>○妙莊嚴王本事品第二十七</p>
</div>
<div class='div-commentary'><p style="margin-left:1em">昔四比丘。結契山林。精持妙法。一人分衛。見王威仗。忽生愛著。因是感生為王。號玅莊嚴。今敘其本事。欲使行人以道自衛。外防見魔。內絕惡覺。消息邪緣。入佛知見也。</p>
</div>
<div class='div-orig'><p>爾時佛告諸大眾。乃往古世。過無量無邊不可思議阿僧祇劫。有佛名雲雷音宿王華智。多陀阿伽度。阿羅訶。三藐三佛陀。國名光明莊嚴。劫名喜見。彼佛法中。有王名妙莊嚴。其王夫人。名曰淨德。有二子。一名淨藏。二名淨眼。</p>
</div>
<div class='div-commentary'><p style="margin-left:1em"><span class='note-inline'>(淨德者。雖示染身。其德本〔淨〕。藏者。妙理之所蘊。淨眼者。妙智之所顯。皆其德所具也。以具妙淨理智故。能轉邪而為華德)</span>。</p>
</div>
<div class='div-orig'><p>是二子有大神力福德智慧。久修菩薩所行之道。所謂檀波羅蜜。尸羅波羅蜜。羼提波羅蜜。毗梨耶波羅蜜。禪波羅蜜。般若波羅蜜。方便波羅蜜。慈悲喜捨。乃至三十七品助道法。皆悉明了通達。</p>
</div>
<div class='div-commentary'><p style="margin-left:1em"><span class='note-inline'>(補註曰。念以觀法。勤以進脩。足以趣證。根能不㧞。力能不屈覺能決了。正能惣攝。皆相因而設也。心性如大地。念處如種子。正勤如種植。神足如抽芽。五根如根。五力如莖。七覺如花。八正如果。二子悉具。所謂具躰者也)</span>。</p>
<p style="margin-left:1em">戒環曰。方便非六度之數。而通濟六度。慈悲喜捨。名四無量心。大乘行法。以四心為體。六度為用。道品為助。乃成佛果。而二子皆悉明了通達。三十七品者。身受心法。為四念處。此惡生善。為四正勤。欲勤心觀為四神足。信進念定慧為五根。五根伏魔外為五力。慧擇覺喜輕安捨為七覺支。見思語業命進念定為八正道也。</p>
</div>
<div class='div-orig'><p>又得菩薩淨三昧。日星宿三昧。淨光三昧。淨色三昧。淨照明三昧。長莊嚴三昧。大威德藏三昧。於此三昧。亦悉通達。</p>
</div>
<div class='div-commentary'><p style="margin-left:1em"><span class='note-inline'>(補註曰。淨光能現眾像。淨色不為形凝。淨照照了萬法。長莊嚴非素法身。大威德藏具大神用)</span>。</p>
<p style="margin-left:1em">戒環曰。淨三昧者。淨藏淨眼之所本也。日星宿。表本智別智之照用也。</p>
</div>
<div class='div-orig'><p>爾時彼佛。欲引導妙莊嚴王。及愍念眾生故。說是法華經。</p>
</div>
<div class='div-commentary'><p style="margin-left:1em"><span class='note-inline'>(戒環曰。此言宿王說經)</span>。</p>
</div>
<div class='div-orig'><p>於是二子白父母言。善哉父母。願時往詣雲雷音宿王華智佛所。親近供養。所以者何。佛難得值。如優曇鉢羅華。又如一眼之龜。值浮木孔。而我等宿福深厚。生值佛法。是故父母當聽我等。令得出家。所以者何。諸佛難值。時亦難遇。</p>
</div>
<div class='div-commentary'><p style="margin-left:1em"><span class='note-inline'>(阿含云。妙高山下海中。有一眼之龜。一孔之木。龜得木孔。可濟沉溺。然其木流遶須彌。三千年乃一相值。且以一眼趍一孔。為至難)</span>。</p>
<p style="margin-left:1em">戒環曰。喻佛法難值如此。盖眾生偏見自溺。而聖人且不世出故也。</p>
</div>
<div class='div-orig'><p>彼時妙莊嚴王。後宮八萬四千人。皆悉堪任受持是法華經。淨眼菩薩。於法華三昧。久<span class='corr'>已</span>通達。淨藏菩薩。<span class='corr'>已</span>於無量百千萬億劫。通達離諸惡趣三昧。欲令一切眾生。離諸惡趣故。其王夫人。得諸佛集三昧。能知諸佛秘密之藏。</p>
</div>
<div class='div-commentary'><p style="margin-left:1em"><span class='note-inline'>(祥邁曰。此敘合宮有德。易為勸化也。王及後宮為當機。淨藏淨眼為能教。機教相契。所以易化也)</span>。</p>
<p style="margin-left:1em">戒環曰。後宮之德。根機純利。淨眼之德。妙達實相。淨藏之德。善能接濟。夫人之德。深知法要。集三昧者。諸佛會要三乘指歸也。故得是三昧。則能知秘藏。</p>
</div>
<div class='div-orig'><p>爾時彼佛。為王說法。示教利喜。王大歡悅。</p>
</div>
<div class='div-commentary'><p style="margin-left:1em"><span class='note-inline'>(行簡子曰。上言佛為王說法。下言王捨法迴心)</span>。</p>
</div>
<div class='div-orig'><p>爾時妙莊嚴王。及其夫人。解頸真珠瓔珞。價值百千。以散佛上。</p>
<p>於虗空中。化成四柱寶臺。臺中有大寶牀。敷百千萬天衣。其上有佛。結加趺坐。放大光明。</p>
</div>
<div class='div-commentary'><p style="margin-left:1em"><span class='note-inline'>(施珠瓔。化成法空之座。柔忍之衣。寶覺之體。乃佛力示現。以發其正念)</span>。</p>
</div>
<div class='div-orig'><p>爾時妙莊嚴王。作是念。佛身希有。端嚴殊特。成就第一微妙之色。</p>
</div>
<div class='div-commentary'><p style="margin-left:1em"><span class='note-inline'>(及南曰。此則邪心拼絕。正念現前。故得受記)</span>。</p>
<p style="margin-left:1em">戒環曰。時王一覩勝相。頓覺世間幻惑之色無可愛樂。故深讚佛身微妙之色。</p>
</div>
<div class='div-orig'><p>時雲雷音宿王華智佛。告四眾言。汝等見是妙莊嚴王。於我前合掌立不。此王於我法中作比丘。精勤修習助佛道法。當得作佛。號娑羅樹王。國名大光。劫名大高王。其娑羅樹王佛。有無量菩薩眾。及無量聲聞。其國平正。功德如是。</p>
</div>
<div class='div-commentary'><p style="margin-left:1em"><span class='note-inline'>(佛號取廣陰群生。國名取破諸邪暗。劫名取超諸貴高。皆符其因行。以一念淨信風化臣妾。使皆得法利。即廣蔭行破邪行也。由是捨王位得佛位。即超諸貴高也)</span>。</p>
</div>
<div class='div-orig'><p>其王即時以國付弟。與夫人二子。并諸著屬。於佛法中出家修道。王出家<span class='corr'>已</span>。於八萬四千歲。常勤精進。修行妙法華經。過是<span class='corr'>已</span>後。得一切淨功德莊嚴三昧。</p>
</div>
<div class='div-commentary'><p style="margin-left:1em"><span class='note-inline'>(於八萬四千歲。修法華行。所以淨治塵勞也。過是以後。謂塵勞既淨。則三昧現前。遂轉邪見染莊嚴。為功德淨莊嚴也)</span>。</p>
</div>
<div class='div-orig'><p>佛說是妙莊嚴王本事品時。八萬四千人。遠塵離垢。於諸法中。得法眼淨。</p>
</div>
<div class='div-commentary'><p style="margin-left:1em"><span class='note-inline'>(及南曰。此以正力助成德行也)</span>。</p>
<p style="margin-left:1em">戒環曰。塵謂邪見。垢謂邪染。外遠見塵。內離垢染。則法眼圓明。絕諸瑕翳矣。</p>
</div></div>
<div class='div-other'><a id='mulu32' />
<div class='div-orig'><p>○普賢菩薩勸發品第二十八</p>
</div>
<div class='div-commentary'><p style="margin-left:1em">此經始於文殊問答。終於普賢勸發。二十八品。條理一貫。盖智能發覺。所以作始。行能成德。所以成終。德無不遍。佑上利下。以成果後常行。以盡妙覺之道。故名普賢勸發。</p>
</div>
<div class='div-orig'><p>爾時普賢菩薩。以自在神通力。威德名聞。與大菩薩無量無邊不可稱數。從東方來。</p>
</div>
<div class='div-commentary'><p style="margin-left:1em"><span class='note-inline'>(祥邁曰。以不離常行。無為應物。故曰自在神通。以德無不遍。名無不聞。故曰威德名聞。與無邊菩薩俱來者。示萬行圓攝無盡也)</span>。</p>
<p style="margin-left:1em">戒環曰。普賢統事法界。圓具萬行。即事而真。其應身無乎不在。且於法會之終。示從東方來者。東方震帝之所出也。以法會至此。因地智圓。果地覺滿。十一地妙圓之行備。則進修之功<span class='corr'>已</span>盡。妙覺之體<span class='corr'>已</span>成。於是依無功用行。出震利物。故示從東來。華嚴過十一地。說佛海功德。既終即說如來出現利世間行。即此意也。</p>
</div>
<div class='div-orig'><p>所經諸國。普皆震動。雨寶蓮華。作無量百千萬億種種伎樂。</p>
</div>
<div class='div-commentary'><p style="margin-left:1em"><span class='note-inline'>(戒環曰。妙音來儀。亦雨蓮華作伎樂。皆所以彰頭妙行。宣流法音也)</span>。</p>
</div>
<div class='div-orig'><p>白佛言。世尊。我於寶威德上王佛國。遙聞此娑婆世界說法華經。與無量無邊百千萬億諸菩薩眾。共來聽受。唯願世尊。當為說之。</p>
</div>
<div class='div-commentary'><p style="margin-left:1em"><span class='note-inline'>(及南曰。寶威德上王者。利行自在之號也。普賢既具自在威德。又言從寶威德上王佛國來者。明其示現。盖體諸佛自在利行)</span>。</p>
<p style="margin-left:1em">戒環曰。普賢心聞能洞十方。故曰遙聞。</p>
</div>
<div class='div-orig'><p>若善男子。於如來滅後。云何能得是法華經。</p>
</div>
<div class='div-commentary'><p style="margin-left:1em"><span class='note-inline'>(及南曰。得者。得之以成德行也)</span>。</p>
<p style="margin-left:1em">戒環曰。前之所問。唯修持讀說而<span class='corr'>已</span>。獨此問。云何能得是經。欲人人自得也。</p>
</div>
<div class='div-orig'><p>佛告普賢菩薩。若善男子。成就四法。於如來滅後。當得是法華經。一者為諸佛護念。二者植眾德本。三者入正定聚。四發救一切眾生之心。如是成就四法。於如來滅後。必得是經。</p>
</div>
<div class='div-commentary'><p style="margin-left:1em"><span class='note-inline'>(為佛護念。謂道契佛心。植眾德本。謂福慧兩辦。入正定聚。即體佛妙體也。發救生心。即行佛妙行也。四法成就。乃能真得是經。以成普賢常行)</span>。</p>
</div>
<div class='div-orig'><p>爾時普賢菩薩。白佛言世尊。於後五百歲濁惡世中。其有受持是經典者。我當守護。除其衰患。令得安隱。使無伺求得其便者。若魔。若魔子。若魔女。若魔民。若為魔所著者。若夜叉。若羅剎。若鳩槃茶。若毗舍闍。若吉蔗。若富單那。若韋陀羅等諸惱人者。皆不得便。</p>
</div>
<div class='div-commentary'><p style="margin-left:1em"><span class='note-inline'>(行簡子曰。夜叉勇徤鬼也。羅剎㨗疾鬼也。鳩槃茶魔鬼也。其形似甕。毗舍闍顛鬼也)</span>。</p>
<p style="margin-left:1em">戒環曰。普賢常行。無復<span class='corr'>己</span>利。純是利他。故自此皆則流通法化。護持經人。無別行相。毗舍闍惱害鬼。韋陀羅厭禱鬼。</p>
</div>
<div class='div-orig'><p>世尊。我今以神通力故。守護是經。於如來滅後。閻浮提內。廣令流布。使不斷絕。爾時釋迦牟尼佛。讚言善哉善哉。普賢。汝能護助是經。令多所眾生。安樂利益。汝<span class='corr'>已</span>成就不可思議功德。深大慈悲。從久遠來。發阿耨多羅三藐三菩提意。而能作是神通之願。守護是經。我當以神通力。守護能受持普賢菩薩名者。</p>
<p>普賢。若有受持讀誦。正憶念修習書寫是法華經者。當知是人。則見釋迦牟尼佛。如從佛口聞此經典。當知是人。供養釋迦牟尼佛。當知是人。佛讚善哉。當知是人。為釋迦牟尼佛手摩其頭。當知是人。為釋迦牟尼佛衣之所覆。</p>
</div>
<div class='div-commentary'><p style="margin-left:1em"><span class='note-inline'>(戒環曰。此助宣正憶念福。以成普賢前說也。則見釋迦如從口聞等者。謂能正憶念。則即是經而見佛。不滯於名相。即是法而造妙。不異於親聞也。是謂供佛。謂能作佛事。為佛所讚。謂深契佛心。摩頂言得果有期。衣覆言成柔忍行。皆由憶念之正。故冥證若此)</span>。</p>
</div>
<div class='div-orig'><p>是故普賢。若見受持是經典者。當起遠迎。當如敬佛。說是普賢勸發品時。恒河沙等無量無邊菩薩。得百千萬億旋陀羅尼。三千大千世界微塵等諸菩薩。具普賢道。</p>
</div>
<div class='div-commentary'><p style="margin-left:1em"><span class='note-inline'>(戒環曰。此結勸崇尚也)</span>。</p>
<p style="margin-left:1em"><span class='note-inline'>(祥邁曰。自藥王品。進至於此。為以行契智。常然大用之門。華嚴法終。善賊復見文殊普賢。為以行契智。果法大用常然之門。其意同此)</span>。</p>
<p style="margin-left:1em"><span class='note-inline'>(及南曰此皆最後勸發。使得萬億旋陀羅尼及具是普賢道也)</span>。</p>
<p style="margin-left:1em">戒環曰。萬億旋陀羅尼。即遍一切處之行也。普賢道。即遍一切處之體也。說賢品。無量菩薩皆得是行。剎塵菩薩皆具是體者。妙法終談。智行體用。一切圓備。故聞品成行。若此其至。即所謂以常行成不德之德。是乃法華實相之極證也。</p>
</div></div>
<p class='juan'>法華經精解評林卷下<span class='note-inline'>(終)</span></p>
</div><!-- end of div[@id='body'] -->
</body></html>