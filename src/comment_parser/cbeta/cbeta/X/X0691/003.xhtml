<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>梵網經菩薩戒注</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<div class='other'>
<p class='juan'><a id='mulu8' />註梵網經卷下</p>
<div class='div-orig'><p>佛言佛子佛滅度後。</p>
</div>
<div class='div-commentary'><p style="margin-left:1em">顯佛在世及正法一千年中皆無此惡。</p>
</div>
<div class='div-orig'><p>於惡世中。</p>
</div>
<div class='div-commentary'><p style="margin-left:1em">正當像末五濁盛時。</p>
</div>
<div class='div-orig'><p>若見外道。</p>
</div>
<div class='div-commentary'><p style="margin-left:1em">癡狂無識憎嫉佛法作此惡也。</p>
</div>
<div class='div-orig'><p>一切惡人。</p>
</div>
<div class='div-commentary'><p style="margin-left:1em">十惡之人。</p>
</div>
<div class='div-orig'><p>劫賊。</p>
</div>
<div class='div-commentary'><p style="margin-left:1em">亦即惡人以劫盜增復名此也。</p>
</div>
<div class='div-orig'><p>賣佛菩薩父母形像。</p>
</div>
<div class='div-commentary'><p style="margin-left:1em">佛菩薩出世父母亦有賣生身父母。</p>
</div>
<div class='div-orig'><p>販賣經律。</p>
</div>
<div class='div-commentary'><p style="margin-left:1em">此事極多。</p>
</div>
<div class='div-orig'><p>販賣比丘比丘尼。</p>
</div>
<div class='div-commentary'><p style="margin-left:1em">前即形像此賣活人。</p>
</div>
<div class='div-orig'><p>亦賣發心菩薩。</p>
</div>
<div class='div-commentary'><p style="margin-left:1em">初始發心求佛遇此惡黨被賣。</p>
</div>
<div class='div-orig'><p>或為官使。</p>
</div>
<div class='div-commentary'><p style="margin-left:1em">欠負官物賣錢納官。</p>
</div>
<div class='div-orig'><p>與一切人作奴婢者。</p>
</div>
<div class='div-commentary'><p style="margin-left:1em">指定所賣之人有所屬也。</p>
</div>
<div class='div-orig'><p>而菩薩見是事<span class='corr'>已</span>。</p>
</div>
<div class='div-commentary'><p style="margin-left:1em">見前賣聖像凡人事。</p>
</div>
<div class='div-orig'><p>應生慈心。</p>
</div>
<div class='div-commentary'><p style="margin-left:1em">憫彼被賣必受憂苦。</p>
</div>
<div class='div-orig'><p>方便救護。</p>
</div>
<div class='div-commentary'><p style="margin-left:1em">巧言善化正賣時與救欲賣時即護。</p>
</div>
<div class='div-orig'><p>處處教化取物贖佛菩薩形像及比丘比丘尼發心菩薩一切經律。</p>
</div>
<div class='div-commentary'><p style="margin-left:1em">明所教護。</p>
</div>
<div class='div-orig'><p>若不贖者犯輕垢罪。</p>
</div>
<div class='div-commentary'><p style="margin-left:1em">違禁結罪。</p>
</div>
<div class='div-orig'><p>若佛子不得稸刀仗弓箭。</p>
</div>
<div class='div-commentary'><p style="margin-left:1em">前誡畜故此誡稸而賣之無重答失。</p>
</div>
<div class='div-orig'><p>販賣輕秤小㪷因官形勢取人財物害心繫縛破壞成功。</p>
</div>
<div class='div-commentary'><p style="margin-left:1em">家產。</p>
</div>
<div class='div-orig'><p>長養猫。</p>
</div>
<div class='div-commentary'><p style="margin-left:1em">家猫。</p>
</div>
<div class='div-orig'><p>狸。</p>
</div>
<div class='div-commentary'><p style="margin-left:1em">野狸。</p>
</div>
<div class='div-orig'><p>猪狗。</p>
</div>
<div class='div-commentary'><p style="margin-left:1em">此所諸法招人誹謗譏嫌非律儀故能養所養各當半罪。</p>
</div>
<div class='div-orig'><p>若故作者犯輕垢罪。</p>
<p>若佛子以惡心故。</p>
</div>
<div class='div-commentary'><p style="margin-left:1em">二不善心。</p>
</div>
<div class='div-orig'><p>觀一切男女等鬪。</p>
</div>
<div class='div-commentary'><p style="margin-left:1em">男女可作四用。</p>
</div>
<div class='div-orig'><p>軍陣兵將劫賊等鬪。</p>
</div>
<div class='div-commentary'><p style="margin-left:1em">等角勝競力相馳併命不一上戒眼觀。</p>
</div>
<div class='div-orig'><p>亦不得聽吹貝。</p>
</div>
<div class='div-commentary'><p style="margin-left:1em">螺貝之聲。</p>
</div>
<div class='div-orig'><p>皷。</p>
</div>
<div class='div-commentary'><p style="margin-left:1em">鳴也動也動之即鳴。</p>
</div>
<div class='div-orig'><p>角。</p>
</div>
<div class='div-commentary'><p style="margin-left:1em">形曲似角。</p>
</div>
<div class='div-orig'><p>琴。</p>
</div>
<div class='div-commentary'><p style="margin-left:1em">七絃。</p>
</div>
<div class='div-orig'><p>瑟。</p>
</div>
<div class='div-commentary'><p style="margin-left:1em">二十五絃。</p>
</div>
<div class='div-orig'><p>箏。</p>
</div>
<div class='div-commentary'><p style="margin-left:1em">似琴十三絃。</p>
</div>
<div class='div-orig'><p>笛。</p>
</div>
<div class='div-commentary'><p style="margin-left:1em">一孔。</p>
</div>
<div class='div-orig'><p>箜篌。</p>
</div>
<div class='div-commentary'><p style="margin-left:1em">二十四絃。</p>
</div>
<div class='div-orig'><p>歌。</p>
</div>
<div class='div-commentary'><p style="margin-left:1em">唱歌之聲。</p>
</div>
<div class='div-orig'><p>噭。</p>
</div>
<div class='div-commentary'><p style="margin-left:1em">吹噭子也。</p>
</div>
<div class='div-orig'><p>伎。</p>
</div>
<div class='div-commentary'><p style="margin-left:1em">藝也。</p>
</div>
<div class='div-orig'><p>樂之聲。</p>
</div>
<div class='div-commentary'><p style="margin-left:1em">但是總名色聲二境偏增故爾。</p>
</div>
<div class='div-orig'><p>不得摴蒱。</p>
</div>
<div class='div-commentary'><p style="margin-left:1em">謂四數叶。</p>
</div>
<div class='div-orig'><p>圍棊。</p>
</div>
<div class='div-commentary'><p style="margin-left:1em">堯君以教愚子。</p>
</div>
<div class='div-orig'><p>波羅塞戲。</p>
</div>
<div class='div-commentary'><p style="margin-left:1em">西國兵戲謂二人各布二十餘象或馬於局遠所爭得要路以為勝。</p>
</div>
<div class='div-orig'><p>彈棊。</p>
</div>
<div class='div-commentary'><p style="margin-left:1em">以石為局玉等為面隆其四隅宮人士女多分為之。</p>
</div>
<div class='div-orig'><p>六愽。</p>
</div>
<div class='div-commentary'><p style="margin-left:1em">即雙陸是。</p>
</div>
<div class='div-orig'><p>拍毬。</p>
</div>
<div class='div-commentary'><p style="margin-left:1em">謂此以毬或築或拍或䞶或上或下而戲弄也。</p>
</div>
<div class='div-orig'><p>擲石。</p>
</div>
<div class='div-commentary'><p style="margin-left:1em">謂以大石或拖或擲而為戲弄俗謂之拖堵也。</p>
</div>
<div class='div-orig'><p>投壺。</p>
</div>
<div class='div-commentary'><p style="margin-left:1em">壺頸高一尺二寸腹脩五寸用籌十二隻象十二月三步外投之名投壺。</p>
</div>
<div class='div-orig'><p>牽道八道。</p>
</div>
<div class='div-commentary'><p style="margin-left:1em">八劃為道以棊子等隨道而行故名牽道即八道也。</p>
</div>
<div class='div-orig'><p>行城。</p>
</div>
<div class='div-commentary'><p style="margin-left:1em">以行城之法式即小兒之戲也。</p>
</div>
<div class='div-orig'><p>爪鏡。</p>
</div>
<div class='div-commentary'><p style="margin-left:1em">元用一鏡後以藥塗手爪作法呪鏡鏡中便見吉凶等中。</p>
</div>
<div class='div-orig'><p>蓍。</p>
</div>
<div class='div-commentary'><p style="margin-left:1em">式之反。</p>
</div>
<div class='div-orig'><p>草。</p>
</div>
<div class='div-commentary'><p style="margin-left:1em">出自東南卑濕之地若於龜殻內生者其草有靈此草生處上有浮雲。</p>
</div>
<div class='div-orig'><p>楊枝。</p>
</div>
<div class='div-commentary'><p style="margin-left:1em">五月五日午時至柳樹下仰觀有折者柳枝刻作人形置於靜室祭之呪之有靈問之知人休咎也。</p>
</div>
<div class='div-orig'><p>鉢盂。</p>
</div>
<div class='div-commentary'><p style="margin-left:1em">非僧用者鉢謂器也盂者盤也以呪其器術聽人言知吉凶事。</p>
</div>
<div class='div-orig'><p>髑髏。</p>
</div>
<div class='div-commentary'><p style="margin-left:1em">以此卜筮能知吉凶欲求財利便呪之令彼人心動等。</p>
</div>
<div class='div-orig'><p>而作卜筮。</p>
</div>
<div class='div-commentary'><p style="margin-left:1em">於上四事不轉唯屬第五灼龜曰卜揲蓍曰筮揲蓍草者卜法也及鏡卜筮此方有之楊柳等卜西國有也。</p>
</div>
<div class='div-orig'><p>不得作盜賊使命。</p>
</div>
<div class='div-commentary'><p style="margin-left:1em">此有一十七件惡枝術凡俗外道惡人所作佛制不作以闕二利。</p>
</div>
<div class='div-orig'><p>一一不得作若故作者犯輕垢罪。</p>
</div>
<div class='div-commentary'><p style="margin-left:1em">同事化生餘皆得罪。</p>
</div>
<div class='div-orig'><p>若佛子護持禁戒。</p>
</div>
<div class='div-commentary'><p style="margin-left:1em">心常護助執正住持禁制過失謹節防惡。</p>
</div>
<div class='div-orig'><p>行住坐臥。</p>
</div>
<div class='div-commentary'><p style="margin-left:1em">四威儀也。</p>
</div>
<div class='div-orig'><p>日夜六時。</p>
</div>
<div class='div-commentary'><p style="margin-left:1em">晝夜分各三時。</p>
</div>
<div class='div-orig'><p>讀。</p>
</div>
<div class='div-commentary'><p style="margin-left:1em">依本。</p>
</div>
<div class='div-orig'><p>誦。</p>
</div>
<div class='div-commentary'><p style="margin-left:1em">背本。</p>
</div>
<div class='div-orig'><p>是戒。</p>
</div>
<div class='div-commentary'><p style="margin-left:1em">指此菩薩戒也。</p>
</div>
<div class='div-orig'><p>猶如金剛。</p>
</div>
<div class='div-commentary'><p style="margin-left:1em">持心堅固不可壞故。</p>
</div>
<div class='div-orig'><p>如帶持浮囊欲渡大海。</p>
</div>
<div class='div-commentary'><p style="margin-left:1em">涅槃經廣。</p>
</div>
<div class='div-orig'><p>如草繫比丘。</p>
</div>
<div class='div-commentary'><p style="margin-left:1em">莊嚴論廣。</p>
</div>
<div class='div-orig'><p>常生大乘善信。</p>
</div>
<div class='div-commentary'><p style="margin-left:1em">信大乘教理行果故。</p>
</div>
<div class='div-orig'><p>自知我是未成之佛。</p>
</div>
<div class='div-commentary'><p style="margin-left:1em">由信大乘始是大性當必成佛。</p>
</div>
<div class='div-orig'><p>諸佛是<span class='corr'>已</span>成之佛。</p>
</div>
<div class='div-commentary'><p style="margin-left:1em"><span class='corr'>已</span>依教解理修行證大果故。</p>
</div>
<div class='div-orig'><p>發菩提心。</p>
</div>
<div class='div-commentary'><p style="margin-left:1em">既信<span class='corr'>已</span>成當成自欲當成必須要發大菩提心。</p>
</div>
<div class='div-orig'><p>念念不去心。</p>
</div>
<div class='div-commentary'><p style="margin-left:1em">不退。</p>
</div>
<div class='div-orig'><p>若起一念二乘外道心者。</p>
</div>
<div class='div-commentary'><p style="margin-left:1em">小能障大邪能障正。</p>
</div>
<div class='div-orig'><p>犯輕垢罪。</p>
<p>若佛子常應發一切願。</p>
</div>
<div class='div-commentary'><p style="margin-left:1em">總勑佛子常應發願也從因至果眾行既廣其願非一此總標也。</p>
</div>
<div class='div-orig'><p>孝順父母。</p>
</div>
<div class='div-commentary'><p style="margin-left:1em">一願。</p>
</div>
<div class='div-orig'><p>師僧。</p>
</div>
<div class='div-commentary'><p style="margin-left:1em">二願。</p>
</div>
<div class='div-orig'><p>三寶。</p>
</div>
<div class='div-commentary'><p style="margin-left:1em">三願孝順二字貫此。</p>
</div>
<div class='div-orig'><p>願得好師同學。</p>
</div>
<div class='div-commentary'><p style="margin-left:1em">四願。</p>
</div>
<div class='div-orig'><p>善友知識。</p>
</div>
<div class='div-commentary'><p style="margin-left:1em">五願願得好三字貫之。</p>
</div>
<div class='div-orig'><p>常教我大乘經律。</p>
</div>
<div class='div-commentary'><p style="margin-left:1em">六願於上加一願字。</p>
</div>
<div class='div-orig'><p>十發趣。</p>
</div>
<div class='div-commentary'><p style="margin-left:1em">七賢。</p>
</div>
<div class='div-orig'><p>十長養。</p>
</div>
<div class='div-commentary'><p style="margin-left:1em">八願。</p>
</div>
<div class='div-orig'><p>十金剛。</p>
</div>
<div class='div-commentary'><p style="margin-left:1em">九願。</p>
</div>
<div class='div-orig'><p>十地。</p>
</div>
<div class='div-commentary'><p style="margin-left:1em">十願。</p>
</div>
<div class='div-orig'><p>使我開解如法修行。</p>
</div>
<div class='div-commentary'><p style="margin-left:1em">釋上四十心也。</p>
</div>
<div class='div-orig'><p>堅持佛戒寧捨身命念念不去心。</p>
</div>
<div class='div-commentary'><p style="margin-left:1em">一切佛子常應發是十種大願心心無退。</p>
</div>
<div class='div-orig'><p>若一切菩薩不發是願者犯輕垢罪。</p>
</div>
<div class='div-commentary'><p style="margin-left:1em">違制得罪。</p>
</div>
<div class='div-orig'><p>若佛子發十大願<span class='corr'>已</span>。</p>
</div>
<div class='div-commentary'><p style="margin-left:1em">發前十戒願卑。</p>
</div>
<div class='div-orig'><p>持佛禁戒。</p>
</div>
<div class='div-commentary'><p style="margin-left:1em">持戒為因行發願為緣助行願相扶得佛果報。</p>
</div>
<div class='div-orig'><p>作是願言。</p>
</div>
<div class='div-commentary'><p style="margin-left:1em">標願言也下正發願辭也。</p>
</div>
<div class='div-orig'><p>寧以此身投熾燃猛火大坑刀山終不毀犯三世諸佛經律。</p>
</div>
<div class='div-commentary'><p style="margin-left:1em">諸佛經律皆說斷婬作即毀經律不婬即不毀。</p>
</div>
<div class='div-orig'><p>與一切女人作不淨行復作是願。</p>
</div>
<div class='div-commentary'><p style="margin-left:1em">異前願外別復作願。</p>
</div>
<div class='div-orig'><p>寧以熱鐵羅網千重周迊纏身終不以破戒之身受於信心檀越一切衣服。</p>
</div>
<div class='div-commentary'><p style="margin-left:1em">淨信施名衣故獲得皮膚清淨猶如金色今既破戒不生上福不受信施故願云爾。</p>
</div>
<div class='div-orig'><p>復作是願寧以此口吞熱䥫丸及大流猛火經百千劫終不以破戒之口食信心檀越百味飲食。</p>
</div>
<div class='div-commentary'><p style="margin-left:1em">淨信施食獲得長壽辯才安樂妙色雄力勇健無不具足施飲獲得永離一切煩惱渴愛無不具足口離四失能生是福今既口犯四過願爾。</p>
</div>
<div class='div-orig'><p>復作是願寧以此身臥大猛火羅網熱䥫地上終不以破戒之身受信心檀越百種床座。</p>
</div>
<div class='div-commentary'><p style="margin-left:1em">淨信床敷臥具本祈超凡之勝位自犯身業三<span class='corr'>僭</span>不能生他勝福故願爾也。</p>
</div>
<div class='div-orig'><p>復作是願寧以此身受三百矛㓨經一劫二劫終不以破戒之身受信心檀越百味醫藥。</p>
</div>
<div class='div-commentary'><p style="margin-left:1em">施病醫藥當得無老病死圓滿甘露不死妙藥無不具足今既身犯三過此福不生故願云爾。</p>
</div>
<div class='div-orig'><p>復作是願寧以此身投熱䥫鑊經百千劫終不以破戒之身受信心檀越千種房舍屋宅園林田地。</p>
</div>
<div class='div-commentary'><p style="margin-left:1em">由以舍宅房屋施故當得與諸眾生為舍為宅為救為歸為州為趣無不具足園林田地施故獲得靜慮解脫三摩地故今則身三不善如上勝福難生故願云爾。</p>
</div>
<div class='div-orig'><p>復作是願寧以鐵鎚打碎此身從頭至足令如微塵終不以破戒之身受信心檀越恭敬禮拜。</p>
</div>
<div class='div-commentary'><p style="margin-left:1em">折身伏意敬禮三尊能感正報無見頂相之福自身三過俱行此福難生故願云爾。</p>
</div>
<div class='div-orig'><p>復作是願寧以百千熱䥫刀矛挑其兩目終不以破戒之心視他好色。</p>
</div>
<div class='div-commentary'><p style="margin-left:1em">由以種種妙好資具施故感得圓滿一切菩提分法無不具足今此破戒視他施主所施塵色此福不生故立願爾。</p>
</div>
<div class='div-orig'><p>復作是願寧以百千䥫錐徧劖㓨耳根經一劫二劫終不以破戒之心聽好音聲。</p>
</div>
<div class='div-commentary'><p style="margin-left:1em">施種種音樂讚詠三寶妙好之聲獲得如來天耳能開一切微妙之聲今自破戒此福不生故願云爾。</p>
</div>
<div class='div-orig'><p>復作是願寧以百千刃刀割去其鼻終不以破戒之心貪嗅諸香。</p>
</div>
<div class='div-commentary'><p style="margin-left:1em">施塗香末香故當得淨戒多聞諸三摩地塗香聖行故當得徧體香潔妙香聖行故今以自心破戒聖行功德難生故立願爾。</p>
</div>
<div class='div-orig'><p>復作是願寧以百千刃刀割斷其舌終不以破戒之心食人百味淨食。</p>
</div>
<div class='div-commentary'><p style="margin-left:1em">今<span class='corr'>但</span>取五塵中舌所甞味異前第三佛言施上味者當感得甘露上味大大夫相於一切味中常得最上第一義味今者破戒上味之福不生故立願爾。</p>
</div>
<div class='div-orig'><p>復作是願寧以利斧斬碎其身終不以破戒之心貪著好觸。</p>
</div>
<div class='div-commentary'><p style="margin-left:1em">即五塵中觸境也上妙可意適悅稱心故名好觸即衣服臥具飲食湯藥等物施此福生並如上說今者破戒福利難生故立願爾。</p>
</div>
<div class='div-orig'><p>復作是願願一切眾生悉得成佛。</p>
</div>
<div class='div-commentary'><p style="margin-left:1em">第十三願普利無邊法界眾生總願成就無上菩提。</p>
</div>
<div class='div-orig'><p>而菩薩若不發是願者犯輕垢罪。</p>
</div>
<div class='div-commentary'><p style="margin-left:1em">違制結罪一切菩薩總須發上十三願也。</p>
</div>
<div class='div-orig'><p>若佛子常應二時。</p>
</div>
<div class='div-commentary'><p style="margin-left:1em">春秋二時。</p>
</div>
<div class='div-orig'><p>頭陀。</p>
</div>
<div class='div-commentary'><p style="margin-left:1em">正云杜多此云除棄有十二種頭陀行一一皆十種功德勝用如十二頭陀經說且常坐十種者一不貪身樂二不貪睡眠樂三不貪臥具樂四無臥時勝著席苦五不隨身欲六易得坐禪七易讀誦經典八少睡眠蓋九身輕易起十求座臥具衣服心薄。</p>
</div>
<div class='div-orig'><p>冬夏坐禪。</p>
</div>
<div class='div-commentary'><p style="margin-left:1em">極寒熱時不出又夏多蟲蟻恐傷物命。</p>
</div>
<div class='div-orig'><p>結夏安居。</p>
</div>
<div class='div-commentary'><p style="margin-left:1em">修道求聖結夏文廣。</p>
</div>
<div class='div-orig'><p>常用楊枝。</p>
</div>
<div class='div-commentary'><p style="margin-left:1em">亦名齒木此下列十八事。</p>
</div>
<div class='div-orig'><p>澡豆。</p>
</div>
<div class='div-commentary'><p style="margin-left:1em">能去垢淨口淨手。</p>
</div>
<div class='div-orig'><p>三衣。</p>
</div>
<div class='div-commentary'><p style="margin-left:1em">五條七條大衣福田之衣常須隨身。</p>
</div>
<div class='div-orig'><p>瓶。</p>
</div>
<div class='div-commentary'><p style="margin-left:1em">梵語君遲此云淨瓶盛水淨手。</p>
</div>
<div class='div-orig'><p>鉢。</p>
</div>
<div class='div-commentary'><p style="margin-left:1em">具云鉢多羅此云應量器。</p>
</div>
<div class='div-orig'><p>坐具。</p>
</div>
<div class='div-commentary'><p style="margin-left:1em">正敷坐兼禮佛。</p>
</div>
<div class='div-orig'><p>鍚杖。</p>
</div>
<div class='div-commentary'><p style="margin-left:1em">束心不亂止虎等難。</p>
</div>
<div class='div-orig'><p>香爐。</p>
</div>
<div class='div-commentary'><p style="margin-left:1em">用焚信香。</p>
</div>
<div class='div-orig'><p>漉水囊。</p>
</div>
<div class='div-commentary'><p style="margin-left:1em">即濾水羅恐食蟲故。</p>
</div>
<div class='div-orig'><p>手巾。</p>
</div>
<div class='div-commentary'><p style="margin-left:1em">拭手巾拭脚巾觸淨別也。</p>
</div>
<div class='div-orig'><p>刀子。</p>
</div>
<div class='div-commentary'><p style="margin-left:1em">刀長四寸割甲裁衣等用。</p>
</div>
<div class='div-orig'><p>火鐆。</p>
</div>
<div class='div-commentary'><p style="margin-left:1em">火鏡也以銅為之仰日得火焚香造食等。</p>
</div>
<div class='div-orig'><p>鑷子。</p>
</div>
<div class='div-commentary'><p style="margin-left:1em">拔刺除毛。</p>
</div>
<div class='div-orig'><p>繩床。</p>
</div>
<div class='div-commentary'><p style="margin-left:1em">隨處坐禪修觀止息。</p>
</div>
<div class='div-orig'><p>經。</p>
</div>
<div class='div-commentary'><p style="margin-left:1em">要察佛意攝心除亂。</p>
</div>
<div class='div-orig'><p>律。</p>
</div>
<div class='div-commentary'><p style="margin-left:1em">知持犯軌則理應有論詮慧學故。</p>
</div>
<div class='div-orig'><p>佛像。</p>
</div>
<div class='div-commentary'><p style="margin-left:1em">觀像擬知真佛。</p>
</div>
<div class='div-orig'><p>菩薩像。</p>
</div>
<div class='div-commentary'><p style="margin-left:1em">常觀先進為良友故此十八物並具頭陀進道之緣須常隨身。</p>
</div>
<div class='div-orig'><p>而菩薩行頭陀時。</p>
</div>
<div class='div-commentary'><p style="margin-left:1em">牒前二時。</p>
</div>
<div class='div-orig'><p>及遊方時。</p>
</div>
<div class='div-commentary'><p style="margin-left:1em">遊禮學問之時。</p>
</div>
<div class='div-orig'><p>行來。</p>
</div>
<div class='div-commentary'><p style="margin-left:1em">必有行去。</p>
</div>
<div class='div-orig'><p>百里千里。</p>
</div>
<div class='div-commentary'><p style="margin-left:1em">舉此二數影顯餘遠近來去皆用是物。</p>
</div>
<div class='div-orig'><p>此十八種物常隨其身。</p>
</div>
<div class='div-commentary'><p style="margin-left:1em">此指遊方時也。</p>
</div>
<div class='div-orig'><p>頭陀者。</p>
</div>
<div class='div-commentary'><p style="margin-left:1em">此下定二時隨身也。</p>
</div>
<div class='div-orig'><p>從正月十五日至三月十五日八月十五日至十月五日是二時中此十八種物常隨其身。</p>
</div>
<div class='div-commentary'><p style="margin-left:1em">然佛菩薩經律論更不定時常要隨身。</p>
</div>
<div class='div-orig'><p>如鳥二翼。</p>
</div>
<div class='div-commentary'><p style="margin-left:1em">喻時及物鳥無翼而不能高飛菩薩虧此莫可遊行。</p>
</div>
<div class='div-orig'><p>若布薩日。</p>
</div>
<div class='div-commentary'><p style="margin-left:1em">如有鬪諍比丘來佛令增減說戒若知十四日來十三日前說若知十五日來十四說或不說或隨何日諍滅即說。</p>
</div>
<div class='div-orig'><p>新學菩薩半月半月布薩應誦諸佛法戒若誦戒時於佛菩薩形像前一人布薩即一人誦若二人三人乃至百千人亦一人誦誦者高坐聽者下坐各各披九條七條五條袈裟。</p>
</div>
<div class='div-commentary'><p style="margin-left:1em">梵語布薩此云淨住或唯言淨由懺悔<span class='corr'>己</span>身器清淨住或云長養長養淨心或云和合大眾和合同佛事故若四人<span class='corr'>已</span>上作白說戒若三人各各脩儀更牙云二大德一心念今僧十五日說戒我某甲清淨若二人相向彼此如上若一人心念口言今僧十五日說戒我某甲清淨上各三說。</p>
</div>
<div class='div-orig'><p>結夏安居一一如法。</p>
</div>
<div class='div-commentary'><p style="margin-left:1em">結前安居文也。</p>
</div>
<div class='div-orig'><p>若頭陀時。</p>
</div>
<div class='div-commentary'><p style="margin-left:1em">菩薩修十二種頭陀行時。</p>
</div>
<div class='div-orig'><p>莫入難處。</p>
</div>
<div class='div-commentary'><p style="margin-left:1em">此總標難處。</p>
</div>
<div class='div-orig'><p>若國難惡王土地高下草木深邃獅子虎狼水火風難及以劫賊道路毒虵。</p>
</div>
<div class='div-commentary'><p style="margin-left:1em">此別列八難也。</p>
</div>
<div class='div-orig'><p>一切難處悉不得入。</p>
</div>
<div class='div-commentary'><p style="margin-left:1em">結上八處。</p>
</div>
<div class='div-orig'><p>若頭陀行道乃至夏坐安居是諸難處皆不得入。</p>
</div>
<div class='div-commentary'><p style="margin-left:1em">遊方不入夏坐不入。</p>
</div>
<div class='div-orig'><p>若故入者犯輕垢罪。</p>
</div>
<div class='div-commentary'><p style="margin-left:1em">違制得罪。</p>
</div>
<div class='div-orig'><p>若佛子應如法次第坐。</p>
</div>
<div class='div-commentary'><p style="margin-left:1em">既稱佛子須知正法禮法次第應合如法此總標次第也。</p>
</div>
<div class='div-orig'><p>先受戒者在前坐後受戒者在後坐。</p>
</div>
<div class='div-commentary'><p style="margin-left:1em">此正明次第也。</p>
</div>
<div class='div-orig'><p>不問老少比丘比丘尼貴人國王王子乃至黃門奴婢皆應先受戒者在前坐後受戒者次第而坐。</p>
</div>
<div class='div-commentary'><p style="margin-left:1em">別示菩薩但依四眾軌儀各自次第不容雜亂坐也。</p>
</div>
<div class='div-orig'><p>莫如外道癡人若老若少無前無後坐無次第兵奴之法。</p>
</div>
<div class='div-commentary'><p style="margin-left:1em">外道愚戇實昧禮儀兵奴兇劣難辨尊卑故無次第。</p>
</div>
<div class='div-orig'><p>我佛法中先者先坐後者後坐。</p>
</div>
<div class='div-commentary'><p style="margin-left:1em">佛法有規故依次第結自正也。</p>
</div>
<div class='div-orig'><p>而菩薩不如法次第坐者犯輕垢罪。</p>
</div>
<div class='div-commentary'><p style="margin-left:1em">違禁得罪。</p>
</div>
<div class='div-orig'><p>若佛子常應教化。</p>
</div>
<div class='div-commentary'><p style="margin-left:1em">自能進善損能化生是名菩薩。</p>
</div>
<div class='div-orig'><p>一切眾生。</p>
</div>
<div class='div-commentary'><p style="margin-left:1em">是所化也。</p>
</div>
<div class='div-orig'><p>建立僧坊。</p>
</div>
<div class='div-commentary'><p style="margin-left:1em">安僧之所。</p>
</div>
<div class='div-orig'><p>山林園田立作佛塔。</p>
</div>
<div class='div-commentary'><p style="margin-left:1em">行道之處。</p>
</div>
<div class='div-orig'><p>冬夏安居坐禪處所。</p>
</div>
<div class='div-commentary'><p style="margin-left:1em">深房靜室離喧雜所。</p>
</div>
<div class='div-orig'><p>一切行道處皆應立之。</p>
</div>
<div class='div-commentary'><p style="margin-left:1em"><span class='corr'>但</span>是進修道行之處總應修崇令其清雅。</p>
</div>
<div class='div-orig'><p>而菩薩應為一切眾生。</p>
</div>
<div class='div-commentary'><p style="margin-left:1em">怨親無二。</p>
</div>
<div class='div-orig'><p>講說大乘經律。</p>
</div>
<div class='div-commentary'><p style="margin-left:1em">此明菩薩正所行事也菩薩大根故講說大乘也。</p>
</div>
<div class='div-orig'><p>若疾病。</p>
</div>
<div class='div-commentary'><p style="margin-left:1em">一切眾生有疾病時應為講經律救之。</p>
</div>
<div class='div-orig'><p>國難賊難。</p>
</div>
<div class='div-commentary'><p style="margin-left:1em">同上救之。</p>
</div>
<div class='div-orig'><p>父母兄弟和尚阿闍梨亡滅之日及三七日乃至七七日應讀誦講說大乘經律一切齋會求福。</p>
</div>
<div class='div-commentary'><p style="margin-left:1em">初亡滅日或每歲亡日即忌辰日及字超初二七日也乃至字超四五六三个七日也問但為亡者講經即得何須七日答中有身七日一度命終要經福資疾受生故故云爾也。</p>
</div>
<div class='div-orig'><p>行來治生。</p>
</div>
<div class='div-commentary'><p style="margin-left:1em">即養活義以求利者多為養活命故。</p>
</div>
<div class='div-orig'><p>大火所燒大水所漂黑風所吹船舫江河大海羅剎之難。</p>
</div>
<div class='div-commentary'><p style="margin-left:1em">五難生時。</p>
</div>
<div class='div-orig'><p>亦讀誦講說此經律。</p>
</div>
<div class='div-commentary'><p style="margin-left:1em">一一令讀誦講此戒經經即是律也。</p>
</div>
<div class='div-orig'><p>乃至一切罪報。</p>
</div>
<div class='div-commentary'><p style="margin-left:1em">總攝輕重總講此經。</p>
</div>
<div class='div-orig'><p>三惡。</p>
</div>
<div class='div-commentary'><p style="margin-left:1em">即是三塗。</p>
</div>
<div class='div-orig'><p>七逆。</p>
</div>
<div class='div-commentary'><p style="margin-left:1em">業障。</p>
</div>
<div class='div-orig'><p>八難杻械枷鏁繫縛其身。</p>
</div>
<div class='div-commentary'><p style="margin-left:1em">並是報障。</p>
</div>
<div class='div-orig'><p>多婬多瞋多愚癡。</p>
</div>
<div class='div-commentary'><p style="margin-left:1em">是煩惱障。</p>
</div>
<div class='div-orig'><p>多疾病。</p>
</div>
<div class='div-commentary'><p style="margin-left:1em">報障。</p>
</div>
<div class='div-orig'><p>皆應讀誦講說此經律。</p>
</div>
<div class='div-commentary'><p style="margin-left:1em">如是三障亦講此經能滅除也。</p>
</div>
<div class='div-orig'><p>而新學菩薩若不爾者犯輕垢罪。</p>
</div>
<div class='div-commentary'><p style="margin-left:1em">違禁結罪。</p>
</div>
<div class='div-orig'><p>如是九戒應當學敬心奉持梵壇品中當廣說。</p>
</div>
<div class='div-commentary'><p style="margin-left:1em">結勸指廣。</p>
</div>
<div class='div-orig'><p>佛言佛子與人受戒時。</p>
</div>
<div class='div-commentary'><p style="margin-left:1em">指受戒機求受戒時。</p>
</div>
<div class='div-orig'><p>不得揀擇。</p>
</div>
<div class='div-commentary'><p style="margin-left:1em">佛誠能授慈心普濟。</p>
</div>
<div class='div-orig'><p>一切。</p>
</div>
<div class='div-commentary'><p style="margin-left:1em">此總標舉所揀。</p>
</div>
<div class='div-orig'><p>國王王子大臣百官比丘比丘尼信男信女婬男婬女十八梵天六欲天子無根二根黃門奴婢一切鬼神盡得受戒。</p>
</div>
<div class='div-commentary'><p style="margin-left:1em">此別示戒器有一十七類但要解語領納文旨方堪受戒若不解語非戒器也。</p>
</div>
<div class='div-orig'><p>應教身所著袈裟。</p>
</div>
<div class='div-commentary'><p style="margin-left:1em">此不正色出家人受戒也。</p>
</div>
<div class='div-orig'><p>皆使壞色。</p>
</div>
<div class='div-commentary'><p style="margin-left:1em">壞本白色違愛心故。</p>
</div>
<div class='div-orig'><p>與道相應。</p>
</div>
<div class='div-commentary'><p style="margin-left:1em">與所修道行相稱須衣色儋捨於情愛。</p>
</div>
<div class='div-orig'><p>皆染使青黃赤黑紫色一切染衣乃至臥具盡以壞色。</p>
</div>
<div class='div-commentary'><p style="margin-left:1em">正明壞色衣也。</p>
</div>
<div class='div-orig'><p>身所著衣一切染色。</p>
</div>
<div class='div-commentary'><p style="margin-left:1em">除袈裟外餘一切衣亦壞本白色白色外餘色皆名壞色壞本白色。</p>
</div>
<div class='div-orig'><p>若一切國土中人所著衣服比丘皆應與其俗服有異。</p>
</div>
<div class='div-commentary'><p style="margin-left:1em">不論何方國土但色異俗服便得。</p>
</div>
<div class='div-orig'><p>若欲受戒時。</p>
</div>
<div class='div-commentary'><p style="margin-left:1em">標告戒師有求戒人欲於師所求受戒時。</p>
</div>
<div class='div-orig'><p>師應問言。</p>
</div>
<div class='div-commentary'><p style="margin-left:1em">戒師問彼。</p>
</div>
<div class='div-orig'><p>汝現身不作七逆罪耶。</p>
</div>
<div class='div-commentary'><p style="margin-left:1em">以過去久遠不知故只問現有七逆重障故非戒器將欲受戒先問其罪。</p>
</div>
<div class='div-orig'><p>菩薩法師不得與七逆人現身受戒。</p>
</div>
<div class='div-commentary'><p style="margin-left:1em">誡能授戒師也。</p>
</div>
<div class='div-orig'><p>七逆者出佛身血殺父殺母殺阿闍梨破羯磨轉法輪僧殺聖人。</p>
</div>
<div class='div-commentary'><p style="margin-left:1em">此列七逆罪也。</p>
</div>
<div class='div-orig'><p>若具七遮即現身不得戒。</p>
</div>
<div class='div-commentary'><p style="margin-left:1em">結不應受之所以也。</p>
</div>
<div class='div-orig'><p>餘一切人盡得受戒。</p>
</div>
<div class='div-commentary'><p style="margin-left:1em">除七逆外餘解師語可得受戒。</p>
</div>
<div class='div-orig'><p>出家人法。</p>
</div>
<div class='div-commentary'><p style="margin-left:1em">儀軌法則。</p>
</div>
<div class='div-orig'><p>不向國王禮拜不向父母禮拜。</p>
</div>
<div class='div-commentary'><p style="margin-left:1em">出家法則。</p>
</div>
<div class='div-orig'><p>六親不敬。</p>
</div>
<div class='div-commentary'><p style="margin-left:1em">亦是不禮拜義。</p>
</div>
<div class='div-orig'><p>鬼神不禮但解法師語有百里千里來求法者。</p>
</div>
<div class='div-commentary'><p style="margin-left:1em">但字下結成須得與受戒而無擇也。</p>
</div>
<div class='div-orig'><p>而菩薩法師以惡心瞋心而不即與授一切眾生戒者犯輕垢罪。</p>
<p>若佛子教化人起信心時。</p>
</div>
<div class='div-commentary'><p style="margin-left:1em">利人之初信心為本信為入法之初基超聖道之元首故。</p>
</div>
<div class='div-orig'><p>菩薩與他人作教誡法師者。</p>
</div>
<div class='div-commentary'><p style="margin-left:1em">此牒定能教之人也。</p>
</div>
<div class='div-orig'><p>見欲受戒人。</p>
</div>
<div class='div-commentary'><p style="margin-left:1em">見有來求受戒之人。</p>
</div>
<div class='div-orig'><p>應教請二師。</p>
</div>
<div class='div-commentary'><p style="margin-left:1em">教求受戒人請。</p>
</div>
<div class='div-orig'><p>和尚。</p>
</div>
<div class='div-commentary'><p style="margin-left:1em">即釋迦如來不可見師。</p>
</div>
<div class='div-orig'><p>阿闍梨。</p>
</div>
<div class='div-commentary'><p style="margin-left:1em">即我身是可見師也。</p>
</div>
<div class='div-orig'><p>二師應問言。</p>
</div>
<div class='div-commentary'><p style="margin-left:1em">即前和尚阿闍梨第二師問也若佛在世即佛菩薩為六師今佛滅後可應問言傳戒師為和尚羯磨師為阿闍梨擬其經中通六師也。</p>
</div>
<div class='div-orig'><p>汝有七遮罪不若現身有七遮師不應與受戒無七遮者得與受戒。</p>
</div>
<div class='div-commentary'><p style="margin-left:1em">此問遮罪法也。</p>
</div>
<div class='div-orig'><p>若有犯十重者。</p>
</div>
<div class='div-commentary'><p style="margin-left:1em">十波羅夷罪也。</p>
</div>
<div class='div-orig'><p>應教懺悔。</p>
</div>
<div class='div-commentary'><p style="margin-left:1em">重罪在身必障聖道使令懺悔。</p>
</div>
<div class='div-orig'><p>在佛菩薩形像前。</p>
</div>
<div class='div-commentary'><p style="margin-left:1em">此教授師教知軌儀對聖像前至誠懇惻悔過自責。</p>
</div>
<div class='div-orig'><p>日夜六時誦十重四十八輕戒。</p>
</div>
<div class='div-commentary'><p style="margin-left:1em">懺悔行相也由誦戒故憶知罪相也。</p>
</div>
<div class='div-orig'><p>苦到。</p>
</div>
<div class='div-commentary'><p style="margin-left:1em">苦切至到。</p>
</div>
<div class='div-orig'><p>禮三世千佛。</p>
</div>
<div class='div-commentary'><p style="margin-left:1em">恭敬䖍心禮拜三劫三千佛也。</p>
</div>
<div class='div-orig'><p>得見好相。</p>
</div>
<div class='div-commentary'><p style="margin-left:1em">此總言也即吉祥善相。</p>
</div>
<div class='div-orig'><p>若一七日二三七日乃至一年。</p>
</div>
<div class='div-commentary'><p style="margin-left:1em">此是懺悔時限也各自障有厚薄遠近不等。</p>
</div>
<div class='div-orig'><p>要見好相。</p>
</div>
<div class='div-commentary'><p style="margin-left:1em">但要見相為限。</p>
</div>
<div class='div-orig'><p>好相者佛來摩頂見光見華種種異相。</p>
</div>
<div class='div-commentary'><p style="margin-left:1em">明所見相相有多般如餘經辯。</p>
</div>
<div class='div-orig'><p>便得滅罪。</p>
</div>
<div class='div-commentary'><p style="margin-left:1em">以障盡故相現得滅罪也。</p>
</div>
<div class='div-orig'><p>若無好相。</p>
</div>
<div class='div-commentary'><p style="margin-left:1em">戒無形狀無相不知故此云爾。</p>
</div>
<div class='div-orig'><p>雖懺無益。</p>
</div>
<div class='div-commentary'><p style="margin-left:1em">戒由相表無相不能表戒圓故。</p>
</div>
<div class='div-orig'><p>是人現身亦不得戒。</p>
</div>
<div class='div-commentary'><p style="margin-left:1em">不得舊戒圓也。</p>
</div>
<div class='div-orig'><p>而得增受戒。</p>
</div>
<div class='div-commentary'><p style="margin-left:1em">但令戒加增益資長未得圓滿無相表戒重受方圓。</p>
</div>
<div class='div-orig'><p>若犯四十八輕戒者對首懺罪滅。</p>
</div>
<div class='div-commentary'><p style="margin-left:1em">但對一人於佛像前當面陳白比丘某甲我犯某罪今向大德懺悔惟願哀憫憶我我清淨故滅三說前僧告云汝自深悔後莫重犯答云何可爾。</p>
</div>
<div class='div-orig'><p>不同七遮。</p>
</div>
<div class='div-commentary'><p style="margin-left:1em">反釋前七遮罪相表亦滅故言不同應更云亦不同十重。</p>
</div>
<div class='div-orig'><p>而教誡師。</p>
</div>
<div class='div-commentary'><p style="margin-left:1em">佛告命能教之師也。</p>
</div>
<div class='div-orig'><p>於是法中。</p>
</div>
<div class='div-commentary'><p style="margin-left:1em">於前三類輕重罪相法中。</p>
</div>
<div class='div-orig'><p>一一好解。</p>
</div>
<div class='div-commentary'><p style="margin-left:1em">了知重輕知輕有相無相罪滅不滅稱法所詮如法實了故名好解也。</p>
</div>
<div class='div-orig'><p>若不解大乘經律。</p>
</div>
<div class='div-commentary'><p style="margin-left:1em">此牒迷教。</p>
</div>
<div class='div-orig'><p>若輕若重是非之相。</p>
</div>
<div class='div-commentary'><p style="margin-left:1em">於前七遮十重四十八輕不了知故。</p>
</div>
<div class='div-orig'><p>不解第一義諦。</p>
</div>
<div class='div-commentary'><p style="margin-left:1em">不知所詮真勝諦理。</p>
</div>
<div class='div-orig'><p>習種性。</p>
</div>
<div class='div-commentary'><p style="margin-left:1em">十信。</p>
</div>
<div class='div-orig'><p>長養性。</p>
</div>
<div class='div-commentary'><p style="margin-left:1em">攝十住十行也。</p>
</div>
<div class='div-orig'><p>性種性不可壞性。</p>
</div>
<div class='div-commentary'><p style="margin-left:1em">十迴向位。</p>
</div>
<div class='div-orig'><p>道種性。</p>
</div>
<div class='div-commentary'><p style="margin-left:1em">十地。</p>
</div>
<div class='div-orig'><p>正法性。</p>
</div>
<div class='div-commentary'><p style="margin-left:1em">佛位不解五位伏斷行相。</p>
</div>
<div class='div-orig'><p>其中多少觀行。</p>
</div>
<div class='div-commentary'><p style="margin-left:1em">於五位中明行多少。</p>
</div>
<div class='div-orig'><p>出入十禪支。</p>
</div>
<div class='div-commentary'><p style="margin-left:1em">四禪十八支不雜但十支尋伺喜樂定內淨捨念慧中受不了出定入定四禪各具支多少。</p>
</div>
<div class='div-orig'><p>一切行法。</p>
</div>
<div class='div-commentary'><p style="margin-left:1em">不知一切觀行進趣法則。</p>
</div>
<div class='div-orig'><p>一一不得此法中意。</p>
</div>
<div class='div-commentary'><p style="margin-left:1em">總結五位十支法中不解得故。</p>
</div>
<div class='div-orig'><p>而菩薩為利養故。</p>
</div>
<div class='div-commentary'><p style="margin-left:1em">貪利。</p>
</div>
<div class='div-orig'><p>為名聞故。</p>
</div>
<div class='div-commentary'><p style="margin-left:1em">詐言能解。</p>
</div>
<div class='div-orig'><p>惡求。</p>
</div>
<div class='div-commentary'><p style="margin-left:1em">非理強求。</p>
</div>
<div class='div-orig'><p>多求。</p>
</div>
<div class='div-commentary'><p style="margin-left:1em">求之無厭。</p>
</div>
<div class='div-orig'><p>貪利弟子。</p>
</div>
<div class='div-commentary'><p style="margin-left:1em">貪著有名利者弟子。</p>
</div>
<div class='div-orig'><p>而詐現解一切經律。</p>
</div>
<div class='div-commentary'><p style="margin-left:1em">內實無知外現解相。</p>
</div>
<div class='div-orig'><p>是自欺詐。</p>
</div>
<div class='div-commentary'><p style="margin-left:1em">自隱覆心知自不解。</p>
</div>
<div class='div-orig'><p>亦欺詐他人。</p>
</div>
<div class='div-commentary'><p style="margin-left:1em">無解誑他是欺他人。</p>
</div>
<div class='div-orig'><p>故與人授戒者犯輕垢罪。</p>
<p>若佛子不得為利養故於未受菩薩戒者前。</p>
</div>
<div class='div-commentary'><p style="margin-left:1em">雖有大姓以未發大心亦未信大戒。</p>
</div>
<div class='div-orig'><p>外道惡人前。</p>
</div>
<div class='div-commentary'><p style="margin-left:1em">毀謗大乘。</p>
</div>
<div class='div-orig'><p>說此千佛大戒。</p>
</div>
<div class='div-commentary'><p style="margin-left:1em">千華上佛或三世三千佛皆說此戒。</p>
</div>
<div class='div-orig'><p>邪見人前亦不得說。</p>
</div>
<div class='div-commentary'><p style="margin-left:1em">亦謗。</p>
</div>
<div class='div-orig'><p>除國王。</p>
</div>
<div class='div-commentary'><p style="margin-left:1em">以王有損益佛法之力要說須說。</p>
</div>
<div class='div-orig'><p>餘一切不得說。</p>
</div>
<div class='div-commentary'><p style="margin-left:1em">凡常之人者不為說大臣要說亦可為說有力諫王損益佛法。</p>
</div>
<div class='div-orig'><p>是惡人輩不受佛戒。</p>
</div>
<div class='div-commentary'><p style="margin-left:1em">此句貫下。</p>
</div>
<div class='div-orig'><p>名為畜生。</p>
</div>
<div class='div-commentary'><p style="margin-left:1em">愚甚如畜。</p>
</div>
<div class='div-orig'><p>生生不見三寶。</p>
</div>
<div class='div-commentary'><p style="margin-left:1em">當必墮落不見又不奉見如不見故。</p>
</div>
<div class='div-orig'><p>如木石無心。</p>
</div>
<div class='div-commentary'><p style="margin-left:1em">不知業果責如彼也。</p>
</div>
<div class='div-orig'><p>名為外道邪見人輩木頭無異。</p>
</div>
<div class='div-commentary'><p style="margin-left:1em">釋成不說有八所以即八句經也。</p>
</div>
<div class='div-orig'><p>而菩薩於是惡人前說七佛教戒者。</p>
</div>
<div class='div-commentary'><p style="margin-left:1em">理實此戒十方三世塵沙諸佛<span class='corr'>已</span>說當說今說就近且言七也。</p>
</div>
<div class='div-orig'><p>犯輕垢罪。</p>
<p>若佛子信心出家受佛正戒故起心毀犯聖戒者。</p>
</div>
<div class='div-commentary'><p style="margin-left:1em">明毀戒者人也。</p>
</div>
<div class='div-orig'><p>不得受一切檀越供養。</p>
</div>
<div class='div-commentary'><p style="margin-left:1em">如分一毛為百千分處即損施主一分福喻鹹鹵地雖下種子不生苗實。</p>
</div>
<div class='div-orig'><p>亦不得國王地上行不得飲國王水。</p>
</div>
<div class='div-commentary'><p style="margin-left:1em">持戒之福七分之中王得二分今既破戒無福稅王地行飲水以輸王稅。</p>
</div>
<div class='div-orig'><p>五千大鬼常遮其前鬼言大賊。</p>
</div>
<div class='div-commentary'><p style="margin-left:1em">無戒受施無福與他如盜他物。</p>
</div>
<div class='div-orig'><p>若入房舍城邑宅中鬼復常掃其脚跡。</p>
</div>
<div class='div-commentary'><p style="margin-left:1em">戒圓神護破戒神怒。</p>
</div>
<div class='div-orig'><p>一切世人皆罵言佛法中賊。</p>
</div>
<div class='div-commentary'><p style="margin-left:1em">一切諸天龍神有天眼者見犯戒比丘來時云賊來去時云賊去至。</p>
</div>
<div class='div-orig'><p>一切眾生眼不欲見。</p>
</div>
<div class='div-commentary'><p style="margin-left:1em">通人天等皆不欲見。</p>
</div>
<div class='div-orig'><p>犯戒之人畜生無異。</p>
</div>
<div class='div-commentary'><p style="margin-left:1em">呵同畜生但念所食癡無識覺。</p>
</div>
<div class='div-orig'><p>木頭無異。</p>
</div>
<div class='div-commentary'><p style="margin-left:1em">復似木石頑礙無知。</p>
</div>
<div class='div-orig'><p>若故毀正戒者。</p>
</div>
<div class='div-commentary'><p style="margin-left:1em">隨犯於一輕重正戒。</p>
</div>
<div class='div-orig'><p>犯輕垢罪。</p>
</div>
<div class='div-commentary'><p style="margin-left:1em">故毀招罪摧身。</p>
</div>
<div class='div-orig'><p>若佛子常應一心。</p>
</div>
<div class='div-commentary'><p style="margin-left:1em">佛子修善不容怠慢進善無雜修心無間。</p>
</div>
<div class='div-orig'><p>受持。</p>
</div>
<div class='div-commentary'><p style="margin-left:1em">受領其文攝持不忘。</p>
</div>
<div class='div-orig'><p>讀誦。</p>
</div>
<div class='div-commentary'><p style="margin-left:1em">依本曰讀背本曰誦。</p>
</div>
<div class='div-orig'><p>大乘經律。</p>
</div>
<div class='div-commentary'><p style="margin-left:1em">二利大行。</p>
</div>
<div class='div-orig'><p>剝皮為紙㓨血為墨以髓為水折骨為筆書寫佛戒。</p>
</div>
<div class='div-commentary'><p style="margin-left:1em">但表至重不一身命護持佛戒未必用被堪書佛戒。</p>
</div>
<div class='div-orig'><p>木皮。</p>
</div>
<div class='div-commentary'><p style="margin-left:1em">桑皮等紙。</p>
</div>
<div class='div-orig'><p>穀紙。</p>
</div>
<div class='div-commentary'><p style="margin-left:1em">即楮構也。</p>
</div>
<div class='div-orig'><p>絹素竹帛。</p>
</div>
<div class='div-commentary'><p style="margin-left:1em">烝竹拍破舒展如紙。</p>
</div>
<div class='div-orig'><p>亦應悉書持。</p>
</div>
<div class='div-commentary'><p style="margin-left:1em">此正可用書之。</p>
</div>
<div class='div-orig'><p>常以七寶無價香花一切雜寶為箱囊盛經律卷。</p>
</div>
<div class='div-commentary'><p style="margin-left:1em">嚴持佛戒。</p>
</div>
<div class='div-orig'><p>若不如法供養者。</p>
</div>
<div class='div-commentary'><p style="margin-left:1em">依上說故名如法今不如法故當其罪。</p>
</div>
<div class='div-orig'><p>犯輕垢罪。</p>
</div>
<div class='div-commentary'><p style="margin-left:1em">違制之罪。</p>
</div>
<div class='div-orig'><p>若佛子常起大悲心。</p>
</div>
<div class='div-commentary'><p style="margin-left:1em">悲若不生無以化物。</p>
</div>
<div class='div-orig'><p>若入一切城邑舍宅。</p>
</div>
<div class='div-commentary'><p style="margin-left:1em">行化之處。</p>
</div>
<div class='div-orig'><p>見一切眾生。</p>
</div>
<div class='div-commentary'><p style="margin-left:1em">自修大行所化之生通五乘也。</p>
</div>
<div class='div-orig'><p>應當唱言汝等眾生盡應受。</p>
</div>
<div class='div-commentary'><p style="margin-left:1em">正勸令受雖非皆受願心普化令受又令知戒堪可受故。</p>
</div>
<div class='div-orig'><p>三歸十戒。</p>
</div>
<div class='div-commentary'><p style="margin-left:1em">固此漸化令受餘戒是大乘戒之因。</p>
</div>
<div class='div-orig'><p>若見牛馬猪羊一切畜生。</p>
</div>
<div class='div-commentary'><p style="margin-left:1em">不解人語不能發心但約菩薩悲心平等故作是說或有一類龍等或依劫初近從人天中來皆作人言。</p>
</div>
<div class='div-orig'><p>應心念口言。</p>
</div>
<div class='div-commentary'><p style="margin-left:1em">心發悲念如念啟言意在警覺作遠因緣。</p>
</div>
<div class='div-orig'><p>汝是畜生發菩提心。</p>
</div>
<div class='div-commentary'><p style="margin-left:1em">法句經說有五百獼猴效羅漢立塔旦夕禮拜時遇山水一時漂沒即生忉利天上等五百白兔亦爾皆是畜生發菩提心也。</p>
</div>
<div class='div-orig'><p>而菩薩入一切處山川林野皆使一切眾生發菩提心。</p>
</div>
<div class='div-commentary'><p style="margin-left:1em">此明所化處也。</p>
</div>
<div class='div-orig'><p>是菩薩若不發教化眾生心者。</p>
</div>
<div class='div-commentary'><p style="margin-left:1em">不化發心利他行闕。</p>
</div>
<div class='div-orig'><p>犯輕垢罪。</p>
<p>若佛子常行教化。</p>
</div>
<div class='div-commentary'><p style="margin-left:1em">依教行化令生進達修斷理趣。</p>
</div>
<div class='div-orig'><p>起大悲心。</p>
</div>
<div class='div-commentary'><p style="margin-left:1em">悲心不起化行難生化行因也。</p>
</div>
<div class='div-orig'><p>入檀越。</p>
</div>
<div class='div-commentary'><p style="margin-left:1em">修施度家。</p>
</div>
<div class='div-orig'><p>貴人家。</p>
</div>
<div class='div-commentary'><p style="margin-left:1em">公卿高貴之家。</p>
</div>
<div class='div-orig'><p>一切眾中。</p>
</div>
<div class='div-commentary'><p style="margin-left:1em">二眾四眾八部之眾是說法處。</p>
</div>
<div class='div-orig'><p>不得立為白衣說法應白衣眾前高座上坐法師比丘不得地立為四眾說法。</p>
</div>
<div class='div-commentary'><p style="margin-left:1em">此示說法之儀。</p>
</div>
<div class='div-orig'><p>若說法時法師高座香華供養四眾聽者下坐如孝順父母敬順師教。</p>
</div>
<div class='div-commentary'><p style="margin-left:1em">說聽恭謹之事也。</p>
</div>
<div class='div-orig'><p>如事火婆羅門。</p>
</div>
<div class='div-commentary'><p style="margin-left:1em">如三迦葉日日三時禮事火神。</p>
</div>
<div class='div-orig'><p>其說法者若不如法說。</p>
</div>
<div class='div-commentary'><p style="margin-left:1em">唯明口業亦兼身意。</p>
</div>
<div class='div-orig'><p>犯輕垢罪。</p>
<p>若佛子皆以信心受佛戒者。</p>
</div>
<div class='div-commentary'><p style="margin-left:1em">信心是受戒之因若無信心必不肯受。</p>
</div>
<div class='div-orig'><p>國王太子百官四部弟子。</p>
</div>
<div class='div-commentary'><p style="margin-left:1em">此之七類並是信心受佛戒人。</p>
</div>
<div class='div-orig'><p>自恃高貴破滅佛法戒律明作制法制我四部弟子不聽出家行道亦復不聽造立形像佛塔經律。</p>
</div>
<div class='div-commentary'><p style="margin-left:1em">即恃貴破法也若四部眾自雖無力制法憑託前三亦自破法前三唯能制後四通能所制所制事如經。</p>
</div>
<div class='div-orig'><p>是破三寶之罪而菩薩故作破法者犯輕垢罪。</p>
</div>
<div class='div-commentary'><p style="margin-left:1em">除制惡人出家造像賣等餘結破三寶罪也。</p>
</div>
<div class='div-orig'><p>若佛子不以好心出家。</p>
</div>
<div class='div-commentary'><p style="margin-left:1em">好者善也不善即三毒也三中貪增也。</p>
</div>
<div class='div-orig'><p>而為名聞利養。</p>
</div>
<div class='div-commentary'><p style="margin-left:1em">正是惡心所為也要自身招高上之名得利養故。</p>
</div>
<div class='div-orig'><p>於國王百官前說七佛法戒。</p>
</div>
<div class='div-commentary'><p style="margin-left:1em">來名比丘向於王臣說於輕重戒條今彼王臣知解言彼比丘所犯而治罰之。</p>
</div>
<div class='div-orig'><p>橫與。</p>
</div>
<div class='div-commentary'><p style="margin-left:1em">佛教比丘犯戒只令懺悔令依王法條治故云橫與。</p>
</div>
<div class='div-orig'><p>比丘比丘尼菩薩弟子。</p>
</div>
<div class='div-commentary'><p style="margin-left:1em">此兼在家。</p>
</div>
<div class='div-orig'><p>作繫縛事。</p>
</div>
<div class='div-commentary'><p style="margin-left:1em">因令報持箠縛或因退道。</p>
</div>
<div class='div-orig'><p>如獅子身中蟲自食獅子肉。</p>
</div>
<div class='div-commentary'><p style="margin-left:1em">七夢經說獅子死經多日眾獸猶生怖畏等不敢近多日之後身中自生其蟲食盡獅子肉也。</p>
</div>
<div class='div-orig'><p>非外道天魔能破壞。</p>
</div>
<div class='div-commentary'><p style="margin-left:1em">以合歸元本破法戒之人所得罪故以佛出世外道歸伏猶如獅子遊行無畏眾獸潛伏如來滅後所遺教法如獅子死後之身多日眾獸怖畏不敢近喻佛正法一千七百年內外道天魔無能毀壞多日後獅子身中生蟲自食獅子肉盡者喻一千七百年後佛弟子破戒惡行自破佛教也非魔道能破故。</p>
</div>
<div class='div-orig'><p>若受佛戒者。</p>
</div>
<div class='div-commentary'><p style="margin-left:1em">此牒定受戒人。</p>
</div>
<div class='div-orig'><p>應護佛戒。</p>
</div>
<div class='div-commentary'><p style="margin-left:1em">受佛戒稱佛子依教奉行須護佛戒。</p>
</div>
<div class='div-orig'><p>如念一子。</p>
</div>
<div class='div-commentary'><p style="margin-left:1em">如慈父母思念一子念念常憶。</p>
</div>
<div class='div-orig'><p>如事父母。</p>
</div>
<div class='div-commentary'><p style="margin-left:1em">如孝順之子事養父母心心不離。</p>
</div>
<div class='div-orig'><p>而聞外道惡人以惡言謗佛戒時如三百矛㓨心千刀萬杖打拍其身等無有異寧自入地獄百劫而不用聞一惡言破佛戒之聲。</p>
</div>
<div class='div-commentary'><p style="margin-left:1em">此喻成護戒之心也。</p>
</div>
<div class='div-orig'><p>而況自破佛戒。</p>
</div>
<div class='div-commentary'><p style="margin-left:1em">但聞破戒之聲尚痛不可豈況自破寧不心切。</p>
</div>
<div class='div-orig'><p>教人破法因緣。</p>
</div>
<div class='div-commentary'><p style="margin-left:1em">二利不行<span class='corr'>已</span>是其過今行二破故當重罪也。</p>
</div>
<div class='div-orig'><p>亦無孝順之心。</p>
</div>
<div class='div-commentary'><p style="margin-left:1em">由破法故因壞三寶壞三寶故殃累父母。</p>
</div>
<div class='div-orig'><p>若故作者犯輕垢罪。</p>
</div>
<div class='div-commentary'><p style="margin-left:1em">結歸破法之罪。</p>
</div>
<div class='div-orig'><p>如是九戒應當學敬心奉持。</p>
</div>
<div class='div-commentary'><p style="margin-left:1em">結數勸持。</p>
</div>
<div class='div-orig'><p>諸佛子是四十八輕戒汝等受持過去諸菩薩<span class='corr'>已</span>學未來諸菩薩當學現在諸菩薩今學。</p>
</div>
<div class='div-commentary'><p style="margin-left:1em">此結勸修學也。</p>
</div>
<div class='div-orig'><p>諸佛子諦聽。</p>
</div>
<div class='div-commentary'><p style="margin-left:1em">此下結勸流通也佛說如是十重四十八輕戒訖佛告當機三賢之眾專心奉行故令諦聽。</p>
</div>
<div class='div-orig'><p>此十重四十八輕戒。</p>
</div>
<div class='div-commentary'><p style="margin-left:1em">牒前所說戒條之數。</p>
</div>
<div class='div-orig'><p>三世諸佛。</p>
</div>
<div class='div-commentary'><p style="margin-left:1em">非指三劫名為三世也過去無邊未來無盡及現在世皆同誦也故下云。</p>
</div>
<div class='div-orig'><p><span class='corr'>已</span>誦當誦今誦我今亦如是誦。</p>
</div>
<div class='div-commentary'><p style="margin-left:1em">我今釋迦佛與諸佛誦同。</p>
</div>
<div class='div-orig'><p>汝等一切大眾。</p>
</div>
<div class='div-commentary'><p style="margin-left:1em">總標指告現前眾等。</p>
</div>
<div class='div-orig'><p>若國王王子百官比丘比丘尼信男信女。</p>
</div>
<div class='div-commentary'><p style="margin-left:1em">此別列七類也。</p>
</div>
<div class='div-orig'><p>受持菩薩戒者。</p>
</div>
<div class='div-commentary'><p style="margin-left:1em">於七類中有不曾受不在流通此戒之數。</p>
</div>
<div class='div-orig'><p>應受持讀誦解說書寫。</p>
</div>
<div class='div-commentary'><p style="margin-left:1em">護持最勝此十法行中五行也。</p>
</div>
<div class='div-orig'><p>佛性常住戒卷。</p>
</div>
<div class='div-commentary'><p style="margin-left:1em">由受持讀誦戒卷方能證得佛性常住真理又以戒卷能詮顯佛性常住真理佛性即常住佛性常住之戒卷。</p>
</div>
<div class='div-orig'><p>流通三世一切眾生。</p>
</div>
<div class='div-commentary'><p style="margin-left:1em">由前受持展轉傳受故通三世。</p>
</div>
<div class='div-orig'><p>化化不絕。</p>
</div>
<div class='div-commentary'><p style="margin-left:1em">燈燈不盡。</p>
</div>
<div class='div-orig'><p>得見千佛。</p>
</div>
<div class='div-commentary'><p style="margin-left:1em">由受持戒得入二地得見千華臺上盧舍那佛千華臺上一千个大化身佛又因持戒得見三劫三千佛經總言故。</p>
</div>
<div class='div-orig'><p>佛佛授手。</p>
</div>
<div class='div-commentary'><p style="margin-left:1em">佛以慈悲垂於教手眾生發心以信為手二手相契引出眾生眾生成佛復化眾生眾生又成又化生故故云佛佛授手也。</p>
</div>
<div class='div-orig'><p>世世不墮惡道八難。</p>
</div>
<div class='div-commentary'><p style="margin-left:1em">持戒心善。</p>
</div>
<div class='div-orig'><p>常生人道天中。</p>
</div>
<div class='div-commentary'><p style="margin-left:1em">由持戒力近生人天三賢十地究竟成佛。</p>
</div>
<div class='div-orig'><p>我今在此樹下。</p>
</div>
<div class='div-commentary'><p style="margin-left:1em">小化身釋迦佛在此菩提樹下坐宣說此戒。</p>
</div>
<div class='div-orig'><p>略開。</p>
</div>
<div class='div-commentary'><p style="margin-left:1em">此心地法門一品經又如不可說法門中一毛頭許。</p>
</div>
<div class='div-orig'><p>七佛法戒。</p>
</div>
<div class='div-commentary'><p style="margin-left:1em">據近且言。</p>
</div>
<div class='div-orig'><p>汝等當一心學波羅提木叉歡喜奉行。</p>
</div>
<div class='div-commentary'><p style="margin-left:1em">此明大眾信受奉行。</p>
</div>
<div class='div-orig'><p>如無相天王品勸學中一一廣明。</p>
</div>
<div class='div-commentary'><p style="margin-left:1em">此明懸指廣文也此經序云此經本有一百一十二卷六十一品今指在彼中天王品說也。</p>
</div>
<div class='div-orig'><p>三千學士時坐聽者。</p>
</div>
<div class='div-commentary'><p style="margin-left:1em">疏指三千登地聽者地前又三千<span class='corr'>已</span>學現學聽者未學今什誦戒有三千學士隨誦便云三千學士此下譯主助勸結歡流通分二初長行後偈頌此初譯主敘自學徒喜躍受持也羅什和尚誦此心地法門品時於草堂中有三千學士於法師處受學所譯經律論故今聞法師誦此心地戒品從來未聞剏聞深奇故皆生喜。</p>
</div>
<div class='div-orig'><p>聞佛自誦。</p>
</div>
<div class='div-commentary'><p style="margin-left:1em">即三千學士親聞法師口自誦出佛性戒經略文也。</p>
</div>
<div class='div-orig'><p>心心頂戴喜躍受持。</p>
</div>
<div class='div-commentary'><p style="margin-left:1em">三千人各各頂受頂禮戴仰情歡足躍領納文旨不遺不忘念念相續表其殷極。</p>
</div>
<div class='div-orig'><p>爾時釋迦牟尼佛說上蓮華臺藏世界盧舍那佛心地法門品中十無盡戒法品竟。</p>
</div>
<div class='div-commentary'><p style="margin-left:1em">此是羅什誦出此經時依彼廣部略敘綱要別誦此等經文助前本文更光其美勸進流此上一段重結前云爾時釋迦牟尼佛從蓮華臺藏世界而沒還本源世界閻浮提樹下說本源蓮華藏世界盧舍那佛所說心地法門品。</p>
</div>
<div class='div-orig'><p>千百億釋迦亦如是說。</p>
</div>
<div class='div-commentary'><p style="margin-left:1em">結釋前文其餘千百億釋迦亦復如是無二無別也。</p>
</div>
<div class='div-orig'><p>從摩醯首羅天王宮。</p>
</div>
<div class='div-commentary'><p style="margin-left:1em">結前文云從體性虗空華光三昧出出<span class='corr'>已</span>方坐金剛千光王座及妙光堂說十世界海乃至第十摩醯首羅天王宮說我本源蓮華臺藏世界盧舍那佛所說心地法門品。</p>
</div>
<div class='div-orig'><p>至此道樹下。</p>
</div>
<div class='div-commentary'><p style="margin-left:1em">結前文云復從天王宮下至閻浮提等。</p>
</div>
<div class='div-orig'><p>十住處說法品。</p>
</div>
<div class='div-commentary'><p style="margin-left:1em">結前文云坐金剛千光王座說十世界海乃至摩醯首羅宮說心地法門品。</p>
</div>
<div class='div-orig'><p>為一切菩薩不可說大眾受持讀誦解說其義亦如是。</p>
</div>
<div class='div-commentary'><p style="margin-left:1em">結指前文為此地上一切眾生凡夫癡暗之人說此心地法門等結文雖少結前大綱總結盡也。</p>
</div>
<div class='div-orig'><p>千百億世界。</p>
</div>
<div class='div-commentary'><p style="margin-left:1em">指前大小化身說法化生處也。</p>
</div>
<div class='div-orig'><p>蓮華藏世界。</p>
</div>
<div class='div-commentary'><p style="margin-left:1em">指前舍那說法處也。</p>
</div>
<div class='div-orig'><p>微塵世界。</p>
</div>
<div class='div-commentary'><p style="margin-left:1em">前二類世界數者微塵數。</p>
</div>
<div class='div-orig'><p>一切佛心藏。</p>
</div>
<div class='div-commentary'><p style="margin-left:1em">指前五十四心能攝佛德。</p>
</div>
<div class='div-orig'><p>地藏。</p>
</div>
<div class='div-commentary'><p style="margin-left:1em">指前十地出生佛位功德萬善。</p>
</div>
<div class='div-orig'><p>戒藏。</p>
</div>
<div class='div-commentary'><p style="margin-left:1em">即前十重戒四十八輕戒包納賢聖位無漏功德也。</p>
</div>
<div class='div-orig'><p>無量行願藏。</p>
</div>
<div class='div-commentary'><p style="margin-left:1em">指前十長養等六度萬行四弘誓願。</p>
</div>
<div class='div-orig'><p>因果佛性常住藏。</p>
</div>
<div class='div-commentary'><p style="margin-left:1em">因即六度果即三身行佛性相續不斷也理佛性凝然常住皆通因果皆有含藏出生義。</p>
</div>
<div class='div-orig'><p>如如一切佛說無量一切法藏竟。</p>
</div>
<div class='div-commentary'><p style="margin-left:1em">以三世佛所說皆同故云如如竟者畢義千百億佛各為本界眾生說是心地法門品皆<span class='corr'>已</span>了也。</p>
</div>
<div class='div-orig'><p>千百億世界中一切眾生受持歡喜奉行。</p>
</div>
<div class='div-commentary'><p style="margin-left:1em">總指彼界所化眾生各各聞上心地法門<span class='corr'>已</span>總皆受持修學一切歡喜奉行前文但是正聞十重四十八輕戒所以歡喜今此感荷聞一品經總徹所以歡喜非重沓也。</p>
</div>
<div class='div-orig'><p>若廣開心。</p>
</div>
<div class='div-commentary'><p style="margin-left:1em">五十四心。</p>
</div>
<div class='div-orig'><p>地。</p>
</div>
<div class='div-commentary'><p style="margin-left:1em">十地。</p>
</div>
<div class='div-orig'><p>相相如佛華光王七行品中說。</p>
</div>
<div class='div-commentary'><p style="margin-left:1em">相謂體相行相狀相從初發心資粮加行等五位次第各有體行狀相不同上說未盡故指彼說。</p>
</div>
<div class='div-orig'><p class="lg-abnormal"><div class='lg-row'>明人忍慧強</div>
</p></div>
<div class='div-commentary'><p style="margin-left:1em">即明慧之人即境決定識別是非揀擇勝劣有大功力。</p>
</div>
<div class='div-orig'><p class="lg-abnormal"><div class='lg-row'>能持如是法</div>
</p></div>
<div class='div-commentary'><p style="margin-left:1em">由前忍慧強方能奉持如是十重戒法四十八輕戒法。</p>
</div>
<div class='div-orig'><p class="lg-abnormal"><div class='lg-row'>未成佛道間　安獲五種利</div>
</p></div>
<div class='div-commentary'><p style="margin-left:1em">由前明人從初受持如是戒法乃至十地<span class='corr'>已</span>來雖未成佛道安徐獲得五種功德勝利。</p>
</div>
<div class='div-orig'><p class="lg-abnormal"><div class='lg-row'>一者十方佛　愍念常守護</div>
</p></div>
<div class='div-commentary'><p style="margin-left:1em">由持戒淨順稱佛心常垂護念魔不得便感諸佛護念利也。</p>
</div>
<div class='div-orig'><p class="lg-abnormal"><div class='lg-row'>二者命終時　正見心歡喜</div>
</p></div>
<div class='div-commentary'><p style="margin-left:1em">自知戒圓必生善道得見諸佛故命終時具戒心喜利也。</p>
</div>
<div class='div-orig'><p class="lg-abnormal"><div class='lg-row'>三者生生處　為淨菩薩友</div>
</p></div>
<div class='div-commentary'><p style="margin-left:1em">善友同生利也。</p>
</div>
<div class='div-orig'><p class="lg-abnormal"><div class='lg-row'>四者功德聚　戒度悉成就</div>
</p></div>
<div class='div-commentary'><p style="margin-left:1em">由持戒故眾善皆生功德圓滿能到彼岸故云戒度度者越也戒德成就利也。</p>
</div>
<div class='div-orig'><p class="lg-abnormal"><div class='lg-row'>五者今後世　性戒福慧滿</div>
</p></div>
<div class='div-commentary'><p style="margin-left:1em">由今現在世持戒故後世持戒世世生生性戒成就彼後生中設不遇善友亦有自然性戒能離諸惡戒生福慧利也。</p>
</div>
<div class='div-orig'><p class="lg-abnormal"><div class='lg-row'>此是佛行處</div>
</p></div>
<div class='div-commentary'><p style="margin-left:1em">依於此戒得成為佛故此戒品是佛行處。</p>
</div>
<div class='div-orig'><p class="lg-abnormal"><div class='lg-row'>智者善思量</div>
</p></div>
<div class='div-commentary'><p style="margin-left:1em">勸有智者思因此戒得佛。</p>
</div>
<div class='div-orig'><p class="lg-abnormal"><div class='lg-row'>計我</div>
</p></div>
<div class='div-commentary'><p style="margin-left:1em">諸外道類。</p>
</div>
<div class='div-orig'><p class="lg-abnormal"><div class='lg-row'>著相者</div>
</p></div>
<div class='div-commentary'><p style="margin-left:1em">凡夫。</p>
</div>
<div class='div-orig'><p class="lg-abnormal"><div class='lg-row'>不能信是法</div>
</p></div>
<div class='div-commentary'><p style="margin-left:1em">此等不信十重四十八輕戒法。</p>
</div>
<div class='div-orig'><p class="lg-abnormal"><div class='lg-row'>滅盡取證者</div>
</p></div>
<div class='div-commentary'><p style="margin-left:1em">定性二乘樂入無餘取諸寂滅。</p>
</div>
<div class='div-orig'><p class="lg-abnormal"><div class='lg-row'>亦非下種處</div>
</p></div>
<div class='div-commentary'><p style="margin-left:1em">此等無性不堪聞是戒法故非下種也種性雖非新生然因此戒增長。</p>
</div>
<div class='div-orig'><p class="lg-abnormal"><div class='lg-row'>欲長菩提苗</div>
</p></div>
<div class='div-commentary'><p style="margin-left:1em">四智種子至加行位將生無漏名菩提芽入見道<span class='corr'>已</span>初無漏生名菩提苗至解脫道名菩提果今此取苗。</p>
</div>
<div class='div-orig'><p class="lg-abnormal"><div class='lg-row'>光明照世間</div>
</p></div>
<div class='div-commentary'><p style="margin-left:1em">即菩提果成自受用身光智光內外俱照。</p>
</div>
<div class='div-orig'><p class="lg-abnormal"><div class='lg-row'>應當靜觀察　諸法真實相</div>
</p></div>
<div class='div-commentary'><p style="margin-left:1em">以此二句成上四句之文也若人欲成佛果要觀諸法實相實相即真性也。</p>
</div>
<div class='div-orig'><p class="lg-abnormal"><div class='lg-row'>不生亦不滅</div>
</p></div>
<div class='div-commentary'><p style="margin-left:1em">讚法身離四相。</p>
</div>
<div class='div-orig'><p class="lg-abnormal"><div class='lg-row'>不常復不斷</div>
</p></div>
<div class='div-commentary'><p style="margin-left:1em">表法身離斷常二執。</p>
</div>
<div class='div-orig'><p class="lg-abnormal"><div class='lg-row'>不一亦不異</div>
</p></div>
<div class='div-commentary'><p style="margin-left:1em">法性平等物物皆遍故云不一凝湛真常體性無差故亦不異。</p>
</div>
<div class='div-orig'><p class="lg-abnormal"><div class='lg-row'>不來亦不去</div>
</p></div>
<div class='div-commentary'><p style="margin-left:1em">既本無來何時有去。</p>
</div>
<div class='div-orig'><p class="lg-abnormal"><div class='lg-row'>如是一心中</div>
</p></div>
<div class='div-commentary'><p style="margin-left:1em">指前能觀心於所觀真實相專一不散故。</p>
</div>
<div class='div-orig'><p class="lg-abnormal"><div class='lg-row'>方便勤莊嚴</div>
</p></div>
<div class='div-commentary'><p style="margin-left:1em">更須廣修六度萬行方能圓證。</p>
</div>
<div class='div-orig'><p class="lg-abnormal"><div class='lg-row'>菩薩所應作</div>
</p></div>
<div class='div-commentary'><p style="margin-left:1em">二利行也。</p>
</div>
<div class='div-orig'><p class="lg-abnormal"><div class='lg-row'>應當次第學</div>
</p></div>
<div class='div-commentary'><p style="margin-left:1em">此遮頓成佛故於五位中次第修學也。</p>
</div>
<div class='div-orig'><p class="lg-abnormal"><div class='lg-row'>於學於無學</div>
</p></div>
<div class='div-commentary'><p style="margin-left:1em">於曾學戒定慧者於未曾學戒定慧者今雖未學有大乘性常必學故。</p>
</div>
<div class='div-orig'><p class="lg-abnormal"><div class='lg-row'>勿生分別想</div>
</p></div>
<div class='div-commentary'><p style="margin-left:1em">勿謂未學而生慢想。</p>
</div>
<div class='div-orig'><p class="lg-abnormal"><div class='lg-row'>是名第一道</div>
</p></div>
<div class='div-commentary'><p style="margin-left:1em">心無分別住正等觀。</p>
</div>
<div class='div-orig'><p class="lg-abnormal"><div class='lg-row'>亦名摩訶衍</div>
</p></div>
<div class='div-commentary'><p style="margin-left:1em">此云大乘菩薩行者無分別心離怨親想也。</p>
</div>
<div class='div-orig'><p class="lg-abnormal"><div class='lg-row'>一切戲論處</div>
</p></div>
<div class='div-commentary'><p style="margin-left:1em">佛性論云戲論有三種一貪愛二我慢三諸見如來滅之<span class='corr'>已</span>盡故三為根本。</p>
</div>
<div class='div-orig'><p class="lg-abnormal"><div class='lg-row'>悉由是處滅</div>
</p></div>
<div class='div-commentary'><p style="margin-left:1em">三種戲論因由持戒觀證真理皆總滅盡。</p>
</div>
<div class='div-orig'><p class="lg-abnormal"><div class='lg-row'>諸佛薩婆若</div>
</p></div>
<div class='div-commentary'><p style="margin-left:1em">此云正智即般若異名也。</p>
</div>
<div class='div-orig'><p class="lg-abnormal"><div class='lg-row'>悉由是處出</div>
</p></div>
<div class='div-commentary'><p style="margin-left:1em">諸佛智慧皆從真淨法界流出。</p>
</div>
<div class='div-orig'><p class="lg-abnormal"><div class='lg-row'>是故諸佛子</div>
</p></div>
<div class='div-commentary'><p style="margin-left:1em">是故二字因前文起因前持戒觀真得智成佛故勸佛子。</p>
</div>
<div class='div-orig'><p class="lg-abnormal"><div class='lg-row'>宜發大勇猛</div>
</p></div>
<div class='div-commentary'><p style="margin-left:1em">觀前證果非從懈怠生故。</p>
</div>
<div class='div-orig'><p class="lg-abnormal"><div class='lg-row'>於諸佛淨戒　護持如明珠</div>
</p></div>
<div class='div-commentary'><p style="margin-left:1em">知前佛果因持戒得故勸精進護戒如明珠即如意珠也。</p>
</div>
<div class='div-orig'>
<div class="lg regular"><div class='lg-row'>過去諸菩薩　<span class='corr'>已</span>於是中學　未來者當學</div>
<div class='lg-row'>現在者今學</div>
</div></div>
<div class='div-commentary'><p style="margin-left:1em">此三世同學也。</p>
</div>
<div class='div-orig'><p class="lg-abnormal"><div class='lg-row'>此是佛行處</div>
</p></div>
<div class='div-commentary'><p style="margin-left:1em">顯無有不持此戒得成佛者也。</p>
</div>
<div class='div-orig'><p class="lg-abnormal"><div class='lg-row'>聖主所稱歎</div>
</p></div>
<div class='div-commentary'><p style="margin-left:1em">聖謂大聖三界獨尊故稱為主今此聖主常讚是戒。</p>
</div>
<div class='div-orig'><p class="lg-abnormal"><div class='lg-row'>我<span class='corr'>已</span>隨順說</div>
</p></div>
<div class='div-commentary'><p style="margin-left:1em">即是羅什順世稱我隨順佛意讚說宣行。</p>
</div>
<div class='div-orig'><p class="lg-abnormal"><div class='lg-row'>福德無量聚</div>
</p></div>
<div class='div-commentary'><p style="margin-left:1em">誦說流傳化多從善故生福聚亦乃無量。</p>
</div>
<div class='div-orig'><p class="lg-abnormal"><div class='lg-row'>迴以施眾生　共向一切智</div>
</p></div>
<div class='div-commentary'><p style="margin-left:1em">將此傳誦所集福德迴施眾生共成佛道。</p>
</div>
<div class='div-orig'><p class="lg-abnormal"><div class='lg-row'>願聞是法者　疾得成佛道</div>
</p></div></div>
<p class='juan'>註梵網經卷下<span class='note-inline'>(終)</span></p>
<div class='div-w'><p>上以延弘　國祚下以普濟含靈。</p>
<p style="margin-left:1em;text-indent:-1em">皇明隆慶大歲庚午之夏有一道人慧澄印珠等者欲廣梵網之傳以惠後學募緣鋟梓流布有世烏非深有慕於佛祖之風者其能若是乎後之有志學者覽斯戒經而頓發心華則其教之功德何可勝數哉。</p>
</div>
</div><!-- end of div[@id='body'] -->
</body></html>