<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>楞嚴經箋</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<div class='other'>
<p class='juan'><a id='mulu17' />大佛頂如來密因修證了義諸菩薩萬行首楞嚴經卷第七<span class='note-inline'>(之上)</span><span class='note-inline'>(陳富刊)</span></p><p class="byline">天竺沙門　般<span class='corr'>剌</span>密帝　譯</p><p class="byline">烏長國沙門　彌伽釋迦　譯語</p><p class="byline">菩薩戒弟子　房融　筆受</p><p class="byline">西京大興福寺沙門　惟慤　科</p><p class="byline">皇宋首楞大師　可度　箋</p>
<div class='div-orig'><p>阿難。汝問攝心。我今先說入三摩地。</p>
</div>
<div class='div-commentary'><p style="margin-left:1em">二敘道場儀軌文二。初略明持證文六。初標前奉戒文二。初明奉戒。</p>
<p style="margin-left:1em">箋云。此是躡請云何令其安立道場。遠諸魔事。</p>
</div>
<div class='div-orig'><p>修學妙門。</p>
</div>
<div class='div-commentary'><p style="margin-left:1em">箋云。微妙之門庭也。</p>
</div>
<div class='div-orig'><p>求菩薩道。要先持此四種律儀。</p>
</div>
<div class='div-commentary'><p style="margin-left:1em">箋云。律是法律。儀是儀則。四種。乃殺盜染大妄語也。</p>
</div>
<div class='div-orig'><p>皎如冰霜。自不能生一切枝葉。心三口四。生必無因。</p>
</div>
<div class='div-commentary'><p style="margin-left:1em">箋云。皎如冰霜清潔。玉潤無瑕。四根本戒為本。其餘戒是枝葉也。心三。則貪嗔癡。口四。妄言綺語等。和前身三。是十。要除大妄語也。</p>
</div>
<div class='div-orig'><p>阿難。如是四事。若不失遺。心尚不緣色香味觸。一切魔事。云何發生。</p>
</div>
<div class='div-commentary'><p style="margin-left:1em">後顯無魔。</p>
</div>
<div class='div-orig'><p>若有宿習。不能滅除。</p>
</div>
<div class='div-commentary'><p style="margin-left:1em">次勸誦真言文二。初彰宿習。</p>
</div>
<div class='div-orig'><p>汝教是人。一心誦我佛頂光明摩訶薩怛多般怛囉。</p>
</div>
<div class='div-commentary'><p style="margin-left:1em">後勸誦持。</p>
<p style="margin-left:1em">箋云。摩訶大也。薩怛多白也。般怛囉蓋也。表此法法性含融。非對於小。體唯潔白。能覆一切有情故。</p>
</div>
<div class='div-orig'><p>無上神呪。</p>
</div>
<div class='div-commentary'><p style="margin-left:1em">箋云。言此佛頂真言。無有過上。</p>
</div>
<div class='div-orig'><p>斯是如來無見頂相。</p>
</div>
<div class='div-commentary'><p style="margin-left:1em">箋云。自不見。表離自相。佗不見。表離佗相。</p>
</div>
<div class='div-orig'><p>無為心佛。從頂發輝。</p>
</div>
<div class='div-commentary'><p style="margin-left:1em">箋云。從此頂上化佛。是無為佛。對著木樹下草座是有為佛。無為當體是佛。</p>
</div>
<div class='div-orig'><p>坐寶蓮華。所說心呪。</p>
</div>
<div class='div-commentary'><p style="margin-left:1em">箋云。如人一身。心為主為要。喻此呪。為眾呪之主。為眾陀羅尼之要。</p>
</div>
<div class='div-orig'><p>且汝宿世。與摩登伽。歷劫因緣。恩愛習氣。非是一生及與一劫。我一宣揚。愛心永脫。成阿羅漢。</p>
</div>
<div class='div-commentary'><p style="margin-left:1em">三舉冥資速證。</p>
<p style="margin-left:1em">箋云。摩登伽。應云阿死多摩登祗。摩登祇。女之總名。阿死多。女之別名。此女由卑賤故。常以掃市為業。用供衣食。恩愛習氣者。乃染之一法。慣習氣分也。</p>
</div>
<div class='div-orig'><p>彼尚婬女。無心修行。神力冥資。速證無學。</p>
</div>
<div class='div-commentary'><p style="margin-left:1em">四例決銷愆文二。初引無心克果。</p>
<p style="margin-left:1em">箋云。彼尚無心下。是冥然承真力。資益於佗。得無上覺。</p>
</div>
<div class='div-orig'><p>云何汝等在會聲聞。求最上乘。決定成佛。</p>
</div>
<div class='div-commentary'><p style="margin-left:1em">次彰決慕上乘。</p>
<p style="margin-left:1em">箋云。此有心求。決定成佛也。</p>
</div>
<div class='div-orig'><p>譬如以塵揚于順風。有何艱險。</p>
</div>
<div class='div-commentary'><p style="margin-left:1em">後立喻銷迷。</p>
<p style="margin-left:1em">箋云。承此呪力。一切煩惱愛習。猶如順風揚塵。無有不盡。</p>
</div>
<div class='div-orig'><p>若有末世欲坐道場。先持比丘清淨禁戒。</p>
</div>
<div class='div-commentary'><p style="margin-left:1em">五勸擇戒師文三。初勸奉戒。</p>
</div>
<div class='div-orig'><p>要當選擇戒清淨者。第一沙門。以為其師。</p>
</div>
<div class='div-commentary'><p style="margin-left:1em">次簡淨師。</p>
</div>
<div class='div-orig'><p>若其不遇真清淨僧。汝戒律儀。必不成就。</p>
</div>
<div class='div-commentary'><p style="margin-left:1em">後明師穢不成。</p>
<p style="margin-left:1em">箋云。持戒謹潔無犯者。</p>
</div>
<div class='div-orig'><p>戒成<span class='corr'>已</span>後。著新淨衣。然香閑居。誦此心佛所說神呪。一百八徧。然後結界。建立道場。求於十方現住國土。無上如來。放大悲光。來灌其頂。</p>
</div>
<div class='div-commentary'><p style="margin-left:1em">六依持佛現文二。初略明持現。</p>
<p style="margin-left:1em">箋云。或得戒成就後。須著新淨未觸之衣。誦呪一百八徧。表斷一百八煩惱也。</p>
</div>
<div class='div-orig'><p>阿難。如是末世清淨比丘。及比丘尼。白衣檀越。心滅貪婬。持佛淨戒。於道場中。發菩薩願。</p>
</div>
<div class='div-commentary'><p style="margin-left:1em">後重敘加持。</p>
<p style="margin-left:1em">箋云。梵語檀越。華言布施。檀則檀波羅蜜。是布施運載。布施須以三輪體空。七般殊勝。又以法布施運載。令佗越生死此岸。到菩提彼岸。言檀越。則唐梵雙舉也。</p>
</div>
<div class='div-orig'><p>出入澡浴。六時行道。</p>
</div>
<div class='div-commentary'><p style="margin-left:1em">箋云。出時洗淨。入時洗穢。六時。則寅辰午申戌子。六時也。</p>
</div>
<div class='div-orig'><p>如是不寐。經三七日。我自現身。至其人前。摩頂安慰。令其開悟。</p>
</div>
<div class='div-commentary'><p style="margin-left:1em">箋云。釋迦佛自現身也。</p>
</div>
<div class='div-orig'><p>阿難白佛言。世尊。我蒙如來無上悲誨。心<span class='corr'>已</span>開悟。</p>
</div>
<div class='div-commentary'><p style="margin-left:1em">次廣演壇儀文三。初承宣再請。</p>
<p style="margin-left:1em">箋云。前文云。要先持此四種律儀。皎如氷霜。自不能生一切枝葉。皆是慈悲誨喻也。</p>
</div>
<div class='div-orig'><p>自知修證無學道成。</p>
</div>
<div class='div-commentary'><p style="margin-left:1em">箋云。則自知無上菩提決定成就也。</p>
</div>
<div class='div-orig'><p>末法修行。建立道場。云何結界。合佛世尊清淨軌則。</p>
</div>
<div class='div-commentary'><p style="margin-left:1em">箋云。阿難便請。云何結界云云。有自然界。方隅界。日出為界。手指為界。前文佛說。其中文含。阿難恐末代眾生不知。欲得世尊細說軌儀法則。</p>
</div>
<div class='div-orig'><p>佛告阿難。若末世人。願立道場。先取雪山大力白牛。食其山中肥膩香草。此牛。唯飲雪山清水。其糞微細。可取其糞。和合旃檀。以泥其地。</p>
</div>
<div class='div-commentary'><p style="margin-left:1em">二廣敘壇儀文二。初布施壇儀文四。初塗壇淨法文四。初唯取雪山。</p>
</div>
<div class='div-orig'><p>若非雪山。其牛臭穢。不堪塗地。</p>
</div>
<div class='div-commentary'><p style="margin-left:1em">決非牛不可。</p>
<p style="margin-left:1em">箋云。問不是雪山。其牛還得不。經答云云。</p>
</div>
<div class='div-orig'><p>別於平原。穿去地皮。五尺<span class='corr'>已</span>下。取其黃土。和上旃檀。沈水。蘇合。熏陸。鬱金。白膠。青木。零陵。甘松。及雞舌香。以此十種。細羅為粉。合土成泥。以塗場地。</p>
</div>
<div class='div-commentary'><p style="margin-left:1em">三和香飾地。</p>
<p style="margin-left:1em">箋云。問。或若邊方。無此雪山之牛。若何為壇。經答云云。廣平□原。言穿去地皮五尺。是不淨土。取下淨者。香於水波曰□水香。白膠。則乳香。雞舌。則母丁香也。</p>
</div>
<div class='div-orig'><p>方圓丈六。為八角壇。</p>
</div>
<div class='div-commentary'><p style="margin-left:1em">四定壇方相。</p>
<p style="margin-left:1em">箋云。一角闊二尺。二八一十六也。</p>
</div>
<div class='div-orig'><p>壇心。置一金銀銅木所造蓮華。</p>
</div>
<div class='div-commentary'><p style="margin-left:1em">二安布香花文七。初壇心蓮華。</p>
<p style="margin-left:1em">箋云。或金作蓮華。或銀銅并木等。</p>
</div>
<div class='div-orig'><p>華中安鉢。</p>
</div>
<div class='div-commentary'><p style="margin-left:1em">失華中安鉢。</p>
</div>
<div class='div-orig'><p>鉢中先盛八月露水。</p>
</div>
<div class='div-commentary'><p style="margin-left:1em">三先盛露水。</p>
<p style="margin-left:1em">箋云。天地氣清。白露之節。方有露水。</p>
</div>
<div class='div-orig'><p>水中。隨安所有華葉。</p>
</div>
<div class='div-commentary'><p style="margin-left:1em">四隨安化葉。</p>
<p style="margin-left:1em">箋云。所有花葉。如西方適意花。東方牡丹花等。</p>
</div>
<div class='div-orig'><p>取八圓鏡。各安其方。圍繞華鉢。</p>
</div>
<div class='div-commentary'><p style="margin-left:1em">五圍鏡繞花。</p>
<p style="margin-left:1em">箋云。取八鏡繞鉢。如壇八角。鏡向外也。</p>
</div>
<div class='div-orig'><p>鏡外建立十六蓮華。</p>
</div>
<div class='div-commentary'><p style="margin-left:1em">六蓮花鏡外。</p>
<p style="margin-left:1em">箋云。十六蓮花。每一鏡前。安其二。</p>
</div>
<div class='div-orig'><p>十六香鑪。間花鋪設。</p>
</div>
<div class='div-commentary'><p style="margin-left:1em">七香鑪間設。</p>
<p style="margin-left:1em">箋云。十六香鑪。與花相間。置十六器食。間於香鑪。一蓮花。二鉢。三露水。四花葉。五鏡。六鏡外蓮花。七香鑪。</p>
</div>
<div class='div-orig'><p>莊嚴香鑪。純燒沈水。無令見火。取白牛乳。置十六器。乳為煎餅。并諸砂糖。油餅乳糜。蘇合蜜薑。純蘇。純蜜。於蓮華外。各各十六。圍繞華外。以奉諸佛及大菩薩。</p>
</div>
<div class='div-commentary'><p style="margin-left:1em">三獻佛珍羞文二。初周施總獻。</p>
<p style="margin-left:1em">箋云。乳糜者。將乳煑粥也。蘇合蜜薑者。用蘇和合蜜之與薑。</p>
</div>
<div class='div-orig'><p>每以食時。若在中夜。取蜜半升。用蘇三合。壇前別安一小火鑪。以兜樓婆香。煎取香水。沐浴其炭。然令猛熾。投是蘇蜜。於炎鑪內。燒令煙盡。享佛菩薩。</p>
</div>
<div class='div-commentary'><p style="margin-left:1em">後列供標時。</p>
<p style="margin-left:1em">箋云。每以食時。中夜三更也。取蜜半斤。用蘇三合者。意謂令安器中。向鑪上煎。令煙氣盡。後將器盛。供養佛。或可。溫向火中。令烟盡。献佛。兜樓婆香。即白苑也。</p>
</div>
<div class='div-orig'><p>令其四外。徧懸幡花。</p>
</div>
<div class='div-commentary'><p style="margin-left:1em">四周懸供像文三。初幡。</p>
</div>
<div class='div-orig'><p>於壇室中四壁。敷設十方如來。及諸菩薩所有形像。</p>
</div>
<div class='div-commentary'><p style="margin-left:1em">次像。</p>
</div>
<div class='div-orig'><p>應於當陽。</p>
</div>
<div class='div-commentary'><p style="margin-left:1em">箋云。室中心也。</p>
</div>
<div class='div-orig'><p>張盧舍那。</p>
</div>
<div class='div-commentary'><p style="margin-left:1em">箋云。華言光明徧照。報佛也。</p>
</div>
<div class='div-orig'><p>釋迦。</p>
</div>
<div class='div-commentary'><p style="margin-left:1em">箋云。華言能仁。化佛也。</p>
</div>
<div class='div-orig'><p>彌勒。</p>
</div>
<div class='div-commentary'><p style="margin-left:1em">箋云。華言慈氏。補處佛。</p>
</div>
<div class='div-orig'><p>阿閦。</p>
</div>
<div class='div-commentary'><p style="margin-left:1em">箋云。華言動。東方佛。</p>
</div>
<div class='div-orig'><p>彌陀。</p>
</div>
<div class='div-commentary'><p style="margin-left:1em">箋云。應云阿彌陀。華言無量壽。西方佛。</p>
</div>
<div class='div-orig'><p>諸大變化。觀音形像。</p>
</div>
<div class='div-commentary'><p style="margin-left:1em">箋云。言觀音。或作白衣。或作自在天。或千手千眼等。</p>
</div>
<div class='div-orig'><p>兼金剛藏。安其左右。</p>
</div>
<div class='div-commentary'><p style="margin-left:1em">箋云。則二金剛。</p>
</div>
<div class='div-orig'><p>帝釋。</p>
</div>
<div class='div-commentary'><p style="margin-left:1em">箋云。欲天王。</p>
</div>
<div class='div-orig'><p>梵王。</p>
</div>
<div class='div-commentary'><p style="margin-left:1em">箋云。色天王。</p>
</div>
<div class='div-orig'><p>烏蒭瑟摩。</p>
</div>
<div class='div-commentary'><p style="margin-left:1em">箋云。華言火頭。</p>
</div>
<div class='div-orig'><p>并藍地迦。</p>
</div>
<div class='div-commentary'><p style="margin-left:1em">箋云。是青面神。</p>
</div>
<div class='div-orig'><p>諸軍茶利。</p>
</div>
<div class='div-commentary'><p style="margin-left:1em">箋云。五目八臂金剛。</p>
</div>
<div class='div-orig'><p>與毗俱胝。</p>
</div>
<div class='div-commentary'><p style="margin-left:1em">箋云。五目四臂金剛。</p>
</div>
<div class='div-orig'><p>四天王等。</p>
</div>
<div class='div-commentary'><p style="margin-left:1em">箋云。東方治國。南方增長。西方醜目。北方多聞。等取下記落鬼。</p>
</div>
<div class='div-orig'><p>頻那。</p>
</div>
<div class='div-commentary'><p style="margin-left:1em">箋云。是猪頭夜叉。</p>
</div>
<div class='div-orig'><p>夜迦。</p>
</div>
<div class='div-commentary'><p style="margin-left:1em">箋云。是象鼻夜叉。</p>
</div>
<div class='div-orig'><p>張於門側。左右安置。</p>
</div>
<div class='div-commentary'><p style="margin-left:1em">箋云。問。何不安法身佛。但舉報化二身。答。法身當體佛也。此中具多像。承法門無盡。重重互相涉入。</p>
</div>
<div class='div-orig'><p>又取八鏡。覆懸虗空。與壇場中所安之鏡。方面相對。使其形影。重重相涉。</p>
</div>
<div class='div-commentary'><p style="margin-left:1em">後鏡。</p>
<p style="margin-left:1em">箋云。為壇上八鏡則仰。此八則覆。貴得影現重之。表一多無礙彼此不妨。如因陀羅網。一室千燈等。</p>
</div>
<div class='div-orig'><p>於初七中。至誠頂禮十方如來諸大菩薩阿羅漢號。恒於六時。誦呪圍壇。至心行道。一時常行。一百八徧。</p>
</div>
<div class='div-commentary'><p style="margin-left:1em">後專持尅證文四。初三七專持文三。初六時持禮。</p>
</div>
<div class='div-orig'><p>第二七中。一向專心。發菩薩願。心無間斷。我毗奈耶。先有願教。</p>
</div>
<div class='div-commentary'><p style="margin-left:1em">次願力冥資。</p>
<p style="margin-left:1em">箋云。我毗柰耶先有願教。則律藏曾說四弘誓願。煩惱斷。法門學。佛道成。眾生度。</p>
</div>
<div class='div-orig'><p>第三七中。於十二時。一向持佛般怛囉呪。</p>
</div>
<div class='div-commentary'><p style="margin-left:1em">後運心無間。</p>
</div>
<div class='div-orig'><p>至第七日。十方如來。一時出現鏡交光處。承佛摩頂。即於道場。修三摩地。能令如是末世修學。身心明淨。猶如瑠璃。</p>
</div>
<div class='div-commentary'><p style="margin-left:1em">二佛摩加證。</p>
<p style="margin-left:1em">箋云。至第七日。是三七日第七日也。鏡交光處。則鏡相對光乃相交也。承佛摩頂。此行人。但於道場之中。便修三摩地。即首楞嚴大定。是大乘心也。</p>
</div>
<div class='div-orig'><p>阿難。若此比丘。本受戒師。及同會中十比丘等。其中有一不清淨者。如是道場多不成就。</p>
</div>
<div class='div-commentary'><p style="margin-left:1em">三由師不克。</p>
<p style="margin-left:1em">箋云。十比丘。則三師七證也。</p>
</div>
<div class='div-orig'><p>從三七後。端坐安居。經一百日。有利根者。不起于座。得須陀洹。</p>
</div>
<div class='div-commentary'><p style="margin-left:1em">四自力隨昇文二。初利根成果。</p>
<p style="margin-left:1em">箋云。問。前修三摩地。是大乘心。此中因何言得須陀洹。答。此約初地菩薩。初地亦為須陀洹。華言預流。為初地菩薩。頂入聖流也。</p>
</div>
<div class='div-orig'><p>縱其身心。聖果未成。決定自知成佛不謬。</p>
</div>
<div class='div-commentary'><p style="margin-left:1em">後定信菩提。</p>
<p style="margin-left:1em">箋云。為真言力冥資故也。</p>
</div>
<div class='div-orig'><p>汝問道場建立如是。</p>
</div>
<div class='div-commentary'><p style="margin-left:1em">後通前總結。</p>
<p style="margin-left:1em">箋云。便都答云。汝問道場。其事如是。為前請云。云何結界。合佛世尊清淨軌則。此中結答也。</p>
</div>
<div class='div-orig'><p>阿難頂禮佛足。而白佛言。自我出家。恃佛憍愛。</p>
</div>
<div class='div-commentary'><p style="margin-left:1em">三演真言密句文三。初謙迷再請文三。初敘前冥救未領真言。</p>
<p style="margin-left:1em">箋云。恃賴於佛憍憐愛念於我。</p>
</div>
<div class='div-orig'><p>求多聞故。</p>
</div>
<div class='div-commentary'><p style="margin-left:1em">箋云。雖有多聞任持三世諸佛言教。</p>
</div>
<div class='div-orig'><p>未證無為。遭彼梵天邪術所禁。</p>
</div>
<div class='div-commentary'><p style="margin-left:1em">箋云。敘未悟<span class='corr'>已</span>前。遭佗幻術所攝時之事也。</p>
</div>
<div class='div-orig'><p>心雖明了。力不自由。賴遇文殊。令我解脫。雖蒙如來佛頂神呪。冥獲其力。尚未親聞。</p>
</div>
<div class='div-commentary'><p style="margin-left:1em">箋云。言文殊。當時去摩登伽寶。乃是默念。暗得其呪力也。</p>
</div>
<div class='div-orig'><p>唯願大慈重為宣說。悲救此會諸修行輩。末及當來在輪迴者。承佛密音。身意解脫。</p>
</div>
<div class='div-commentary'><p style="margin-left:1em">次請佛垂悲重宣祕旨。</p>
</div>
<div class='div-orig'><p>于時會中一切大眾。普皆作禮。佇聞如來祕密章句。</p>
</div>
<div class='div-commentary'><p style="margin-left:1em">後同伸請禮佇聽真音。</p>
</div>
<div class='div-orig'><p>爾時世尊。從肉髻中。湧百寶光。</p>
</div>
<div class='div-commentary'><p style="margin-left:1em">次頂示威靈文八。初肉髻騰輝。</p>
<p style="margin-left:1em">箋云。肉中自然湧起如髻。曰肉髻。</p>
</div>
<div class='div-orig'><p>光中湧出千葉寶蓮。</p>
</div>
<div class='div-commentary'><p style="margin-left:1em">二華敷百寶。</p>
<p style="margin-left:1em">箋云。千葉寶蓮。表當來千佛下生。</p>
</div>
<div class='div-orig'><p>有化如來。坐寶花中。</p>
</div>
<div class='div-commentary'><p style="margin-left:1em">三花承化佛。</p>
</div>
<div class='div-orig'><p>頂放十道百寶光明。</p>
</div>
<div class='div-commentary'><p style="margin-left:1em">四頂放千光。</p>
<p style="margin-left:1em">箋云。為十道光。每光有百寶色。十百為千。光明是化佛光也。</p>
</div>
<div class='div-orig'><p>一一光明。皆徧示現十恒河沙金剛密迹。</p>
</div>
<div class='div-commentary'><p style="margin-left:1em">五燄起金剛。</p>
<p style="margin-left:1em">箋云。金剛王菩薩。示現金剛之身也。密則祕密。迹乃示現其身迹也。</p>
</div>
<div class='div-orig'><p>擎山持杵。徧虗空界。</p>
</div>
<div class='div-commentary'><p style="margin-left:1em">六擎山降杵。</p>
</div>
<div class='div-orig'><p>大眾仰觀。畏愛兼抱。求佛哀祐。</p>
</div>
<div class='div-commentary'><p style="margin-left:1em">七聽徒求怙。畏則怖其威力。愛則遭此嘉筵。</p>
<p style="margin-left:1em">箋云。畏與愛二心。相兼在懷抱之中。哀祐者。乃哀念恃祐。或恃附祐賴也。無父則無可倚附。無母則無可倚賴。今佛為父母。故求佛恃祐也。</p>
</div>
<div class='div-orig'><p>一心聽佛無見頂相放光如來。宣說神呪。</p>
</div>
<div class='div-commentary'><p style="margin-left:1em">八斂聽真言。</p>
<p style="margin-left:1em">箋云。放光如來者。是光中化佛。所說神呪。呪具四義。</p>
</div>
<div class='div-orig'><p class="dharani">南無薩怛佗蘇伽多耶。阿囉訶帝。三藐三菩陀寫</p>
</div>
<div class='div-commentary'><p style="margin-left:1em">後化宣真句。</p>
<p style="margin-left:1em">箋云。五不翻中。此祕密不翻也。若造五逆十重之愆。誦此呪<span class='corr'>已</span>。悉皆銷滅。縱其自身不作福業。諸佛功德。悉與此人。於此父母所生之身。不得心通。十方如來便為妄語。然而頂上小化佛說此呪。下面坐草座真佛。便讚此呪功德。</p>
</div>
<div class='div-orig'><p class="dharani">薩怛佗佛陀俱知瑟尼釤<span class='note-inline'>(二)</span>南無薩婆勃陀勃地薩跢鞞獘<span class='note-inline'>(三)</span><span class='note-inline'>(毗迦反)</span>南無薩多南三藐三菩陀俱知南<span class='note-inline'>(四)</span>娑舍囉婆迦僧伽喃<span class='note-inline'>(五)</span>南無盧雞阿囉漢跢喃<span class='note-inline'>(六)</span>南無蘇盧多波那喃<span class='note-inline'>(七)</span>南無娑羯唎陀伽彌喃<span class='note-inline'>(八)</span>南無盧雞三藐伽跢喃<span class='note-inline'>(九)</span>三藐伽波囉底波多那喃<span class='note-inline'>(十)</span>南無提婆離瑟赧<span class='note-inline'>(十一)</span>南無悉陀耶毗地耶陀囉離瑟赧<span class='note-inline'>(十二)</span>舍波奴揭囉訶娑訶娑囉摩佗喃<span class='note-inline'>(十三)</span>南無跋囉訶摩泥<span class='note-inline'>(十四)</span>南無因陀囉耶<span class='note-inline'>(十五)</span>南無婆伽婆帝<span class='note-inline'>(十六)</span>嚧陀囉耶<span class='note-inline'>(十七)</span>烏摩般帝<span class='note-inline'>(十八)</span>娑醯夜耶<span class='note-inline'>(十九)</span>南無婆伽婆帝<span class='note-inline'>(二十)</span>那囉野拏耶<span class='note-inline'>(二十一)</span>槃遮摩訶三慕陀囉<span class='note-inline'>(二十二)</span>南無悉羯唎多耶<span class='note-inline'>(二十三)</span>南無婆伽婆帝<span class='note-inline'>(二十四)</span>摩訶迦羅耶<span class='note-inline'>(二十五)</span>地唎般<span class='corr'>剌</span>那伽囉<span class='note-inline'>(二十六)</span>毗陀囉波拏迦囉耶<span class='note-inline'>(二十七)</span>阿地目帝<span class='note-inline'>(二十八)</span>尸摩舍那泥婆悉泥<span class='note-inline'>(二十九)</span>摩怛唎伽拏<span class='note-inline'>(三十)</span>南無悉羯唎多耶<span class='note-inline'>(三十一)</span>南無婆伽婆帝<span class='note-inline'>(三十二)</span>多佗伽跢俱囉耶<span class='note-inline'>(三十三)</span>南無般頭摩俱囉耶<span class='note-inline'>(三十四)</span>南無跋闍囉俱囉耶<span class='note-inline'>(三十五)</span>南無摩尼俱囉耶<span class='note-inline'>(三十六)</span>南無伽闍俱囉耶<span class='note-inline'>(三十七)</span>南無婆伽婆帝<span class='note-inline'>(三十八)</span>帝唎茶輸囉西那<span class='note-inline'>(三十九)</span>波囉訶囉拏囉闍耶<span class='note-inline'>(四十)</span>跢佗伽多耶<span class='note-inline'>(四十一)</span>南無婆伽婆帝<span class='note-inline'>(四十二)</span>南無阿彌多婆耶<span class='note-inline'>(四十三)</span>跢佗伽多耶<span class='note-inline'>(四十四)</span>阿囉訶帝<span class='note-inline'>(四十五)</span>三藐三菩陀耶<span class='note-inline'>(四十六)</span>南無婆伽婆帝<span class='note-inline'>(四十七)</span>阿蒭鞞耶<span class='note-inline'>(四十八)</span>跢佗伽多耶<span class='note-inline'>(四十九)</span>阿囉訶帝<span class='note-inline'>(五十)</span>三藐三菩陀耶<span class='note-inline'>(五十一)</span>南無婆伽婆帝<span class='note-inline'>(五十二)</span>鞞沙闍耶俱嚧吠柱唎耶<span class='note-inline'>(五十三)</span>般囉婆囉闍耶<span class='note-inline'>(五十四)</span>跢佗伽多耶<span class='note-inline'>(五十五)</span>南無婆伽婆帝<span class='note-inline'>(五十六)</span>三補師毖多<span class='note-inline'>(五十七)</span>薩怜捺囉<span class='corr'>剌</span>闍耶<span class='note-inline'>(五十八)</span>跢佗伽多耶<span class='note-inline'>(五十九)</span>阿囉訶帝<span class='note-inline'>(六十)</span>三藐三菩陀耶<span class='note-inline'>(六十一)</span>南無婆伽婆帝<span class='note-inline'>(六十二)</span>舍雞野母那曳<span class='note-inline'>(六十三)</span>跢佗伽多耶<span class='note-inline'>(六十四)</span>阿囉訶帝<span class='note-inline'>(六十五)</span>三藐三菩陀耶<span class='note-inline'>(六十六)</span>南無婆伽婆帝<span class='note-inline'>(六十七)</span><span class='corr'>剌</span>怛那雞都囉闍耶<span class='note-inline'>(六十八)</span>跢佗伽多耶<span class='note-inline'>(六十九)</span>阿囉訶帝<span class='note-inline'>(七十)</span>三藐三菩陀耶<span class='note-inline'>(七十一)</span>帝瓢南無薩羯唎多<span class='note-inline'>(七十二)</span>翳曇婆伽多<span class='note-inline'>(七十三)</span>薩怛佗伽都瑟尼釤<span class='note-inline'>(七十四)</span>薩怛多般怛㘕<span class='note-inline'>(七十五)</span>南無阿婆囉視耽<span class='note-inline'>(七十六)</span>般囉帝揚岐囉<span class='note-inline'>(七十七)</span>薩囉婆部多揭囉訶<span class='note-inline'>(七十八)</span>尼羯囉訶揭迦囉訶尼<span class='note-inline'>(七十九)</span>跋囉毖地耶叱佗你<span class='note-inline'>(八十)</span>阿迦囉密唎柱<span class='note-inline'>(八十一)</span>般唎怛囉耶儜揭唎<span class='note-inline'>(八十二)</span>薩囉婆盤陀那目叉尼<span class='note-inline'>(八十三)</span>薩囉婆突毖吒<span class='note-inline'>(八十四)</span>突悉乏般那你伐囉尼<span class='note-inline'>(八十五)</span>赭都囉失帝南<span class='note-inline'>(八十六)</span>羯囉訶婆訶薩囉若闍<span class='note-inline'>(八十七)</span>毗多崩婆那羯唎<span class='note-inline'>(八十八)</span>阿瑟吒冰舍帝南<span class='note-inline'>(八十九)</span>那久剎怛囉若闍<span class='note-inline'>(九十)</span>波囉薩陀那羯唎<span class='note-inline'>(九十一)</span>阿瑟吒南<span class='note-inline'>(九十二)</span>摩訶揭囉訶若闍<span class='note-inline'>(九十三)</span>毗多崩薩那羯唎<span class='note-inline'>(九十四)</span>薩婆舍都嚧你婆囉若闍<span class='note-inline'>(九十五)</span>呼藍突悉乏難遮那舍尼<span class='note-inline'>(九十六)</span>瑟沙舍悉怛囉<span class='note-inline'>(九十七)</span>阿吉尼烏陀迦囉若闍<span class='note-inline'>(九十八)</span>阿般囉視多具囉<span class='note-inline'>(九十九)</span>摩訶般囉戰持<span class='note-inline'>(一百)</span>摩訶疊多<span class='note-inline'>(一百一)</span>摩訶帝闍<span class='note-inline'>(二)</span>摩訶稅多闍婆囉<span class='note-inline'>(三)</span>摩訶跋囉槃陀囉婆悉你<span class='note-inline'>(四)</span>阿唎耶多囉<span class='note-inline'>(五)</span>毗唎俱知<span class='note-inline'>(六)</span>誓婆毗闍耶<span class='note-inline'>(七)</span>䟦闍囉摩禮底<span class='note-inline'>(八)</span>毗舍盧多<span class='note-inline'>(九)</span>勃騰岡迦<span class='note-inline'>(十)</span>䟦闍囉制喝那阿遮<span class='note-inline'>(一百一十一)</span>摩囉制婆般囉質多<span class='note-inline'>(十一)</span>䟦闍囉擅持<span class='note-inline'>(十二)</span>毗舍<span class='note-inline'>(十三)</span>囉遮<span class='note-inline'>(十四)</span>扇多舍鞞提婆補視多<span class='note-inline'>(十五)</span>蘇摩嚧波<span class='note-inline'>(十六)</span>摩訶稅多<span class='note-inline'>(十七)</span>阿唎耶多囉<span class='note-inline'>(十八)</span>摩訶婆囉阿般囉<span class='note-inline'>(十九)</span>䟦闍囉商羯囉制婆<span class='note-inline'>(二十)</span>跋闍囉俱摩唎<span class='note-inline'>(一百二十一)</span>俱藍陀唎<span class='note-inline'>(二十二)</span>䟦闍囉喝薩多遮<span class='note-inline'>(二十三)</span>毗地耶乾遮那摩唎迦<span class='note-inline'>(二十四)</span>啒蘇母婆羯囉跢那<span class='note-inline'>(二十五)</span>鞞嚧遮那俱唎耶<span class='note-inline'>(二十六)</span>夜囉菟瑟尼釤<span class='note-inline'>(二十七)</span>毗折㘕婆摩尼遮<span class='note-inline'>(二十八)</span>䟦闍囉迦那迦波囉婆<span class='note-inline'>(二十九)</span>嚧闍那䟦闍囉頓稚遮<span class='note-inline'>(三十)</span>稅多遮迦摩囉<span class='note-inline'>(一百三十一)</span>剎奢尸波囉婆<span class='note-inline'>(三十二)</span>翳帝夷帝<span class='note-inline'>(三十三)</span>母陀囉羯拏<span class='note-inline'>(三十四)</span>娑鞞囉懺<span class='note-inline'>(三十五)</span>掘梵都<span class='note-inline'>(三十六)</span>印免那麼麼寫<span class='note-inline'>(三十七)</span><span class='note-inline'>(誦呪者。至此句。稱弟子某甲受持)</span>烏[(舍-干+土)*牛]<span class='note-inline'>(三十八)</span>唎瑟揭拏<span class='note-inline'>(三十九)</span>般<span class='corr'>剌</span>舍悉多<span class='note-inline'>(四十)</span>薩怛佗伽都瑟尼釤<span class='note-inline'>(一百四十一)</span>虎[合*牛]<span class='note-inline'>(四十二)</span>都嚧雍<span class='note-inline'>(四十三)</span>瞻婆那<span class='note-inline'>(四十四)</span>虎[合*牛]<span class='note-inline'>(四十五)</span>都嚧雍<span class='note-inline'>(四十六)</span>悉耽婆那<span class='note-inline'>(四十七)</span>虎[合*牛]<span class='note-inline'>(四十八)</span>都嚧雍<span class='note-inline'>(四十九)</span>波羅瑟地耶三般叉拏羯囉<span class='note-inline'>(五十)</span>虎[合*牛]<span class='note-inline'>(一百五十一)</span>都嚧雍<span class='note-inline'>(五十二)</span>薩婆藥叉喝囉剎娑<span class='note-inline'>(五十三)</span>揭羅訶若闍<span class='note-inline'>(五十四)</span>毗騰崩薩那羯囉<span class='note-inline'>(五十五)</span>虎[合*牛]<span class='note-inline'>(五十六)</span>都嚧雍<span class='note-inline'>(五十七)</span>者都囉尸底南<span class='note-inline'>(五十八)</span>揭囉訶娑訶薩囉南<span class='note-inline'>(五十九)</span>毗騰崩薩那囉<span class='note-inline'>(六十)</span>虎[合*牛]<span class='note-inline'>(一百六十一)</span>都嚧雍<span class='note-inline'>(六十二)</span>囉又<span class='note-inline'>(六十三)</span>婆伽梵<span class='note-inline'>(六十四)</span>薩怛佗伽都瑟尼釤<span class='note-inline'>(六十五)</span>波囉點闍吉唎<span class='note-inline'>(六十六)</span>摩訶娑訶薩囉<span class='note-inline'>(六十七)</span>勃樹娑訶薩囉室唎沙<span class='note-inline'>(六十八)</span>俱知娑訶薩泥帝[口*(肄-聿+余)]<span class='note-inline'>(六十九)</span>阿弊提視婆唎多<span class='note-inline'>(七十)</span>吒吒甖迦<span class='note-inline'>(一百七十一)</span>摩訶䟦闍嚧陀囉<span class='note-inline'>(七十二)</span>帝唎菩婆那<span class='note-inline'>(七十三)</span>曼茶囉<span class='note-inline'>(七十四)</span>烏[合*牛]<span class='note-inline'>(七十五)</span>莎悉帝薄婆都<span class='note-inline'>(七十六)</span>麼麼<span class='note-inline'>(七十七)</span>印免那麼麼寫<span class='note-inline'>(七十八)</span><span class='note-inline'>(至此句。准前稱名。若俗人。稱弟子某甲)</span>囉闍婆夜<span class='note-inline'>(七十九)</span>王囉䟦夜<span class='note-inline'>(八十)</span>阿祇尼婆夜<span class='note-inline'>(一百八十一)</span>烏陀迦婆夜<span class='note-inline'>(八十二)</span>毗沙婆夜<span class='note-inline'>(八十三)</span>舍薩多囉婆夜<span class='note-inline'>(八十四)</span>婆囉斫羯囉婆夜<span class='note-inline'>(八十五)</span>突毖叉婆夜<span class='note-inline'>(八十六)</span>阿舍你婆夜<span class='note-inline'>(八十七)</span>阿迦囉密唎柱婆夜<span class='note-inline'>(八十八)</span>陀囉尼部彌劒波伽波陀婆夜<span class='note-inline'>(八十九)</span>烏囉迦婆多婆夜<span class='note-inline'>(九十)</span>剌闍壇茶婆夜<span class='note-inline'>(一百九十一)</span>那迦婆夜<span class='note-inline'>(九十二)</span>毗條怛婆夜<span class='note-inline'>(九十三)</span>蘇波囉拏婆夜<span class='note-inline'>(九十四)</span>藥叉揭囉訶<span class='note-inline'>(九十五)</span>囉叉私揭囉訶<span class='note-inline'>(九十六)</span>畢唎多揭囉訶<span class='note-inline'>(九十七)</span>毗舍遮揭囉訶<span class='note-inline'>(九十八)</span>部多揭囉訶<span class='note-inline'>(九十九)</span>鳩槃茶揭囉訶<span class='note-inline'>(二百)</span>補丹那揭囉訶<span class='note-inline'>(二百一)</span>迦吒補丹那揭囉訶<span class='note-inline'>(二)</span>悉乾度揭囉訶<span class='note-inline'>(三)</span>阿播悉摩囉揭囉訶<span class='note-inline'>(四)</span>烏檀摩陀揭囉訶<span class='note-inline'>(五)</span>車夜揭囉訶<span class='note-inline'>(六)</span>醯唎婆帝揭囉訶<span class='note-inline'>(七)</span>社多訶唎南<span class='note-inline'>(八)</span>揭婆訶唎南<span class='note-inline'>(九)</span>嚧地囉訶唎南<span class='note-inline'>(十)</span>忙娑訶唎南<span class='note-inline'>(二百一十一)</span>謎陀訶唎南<span class='note-inline'>(十二)</span>摩闍訶唎南<span class='note-inline'>(十三)</span>闍多訶唎女<span class='note-inline'>(十四)</span>視比多訶唎南<span class='note-inline'>(十五)</span>毗多訶唎南<span class='note-inline'>(十六)</span>婆多訶唎南<span class='note-inline'>(十七)</span>阿輸遮訶唎女<span class='note-inline'>(十八)</span>質多訶利女<span class='note-inline'>(十九)</span>帝釤薩鞞釤<span class='note-inline'>(二十)</span>薩婆揭囉訶南<span class='note-inline'>(二百二十一)</span>毗陀耶闍嗔陀夜彌<span class='note-inline'>(二十二)</span>雞囉夜彌<span class='note-inline'>(二十三)</span>波唎䟦囉者迦訖唎檐<span class='note-inline'>(二十四)</span>毗陀夜闍嗔陀夜彌<span class='note-inline'>(二十五)</span>雞囉夜彌<span class='note-inline'>(二十六)</span>茶演尼訖唎檐<span class='note-inline'>(二十七)</span>毗陀夜闍嗔陀夜彌<span class='note-inline'>(二十八)</span>雞囉夜彌<span class='note-inline'>(二十九)</span>摩訶般輸般怛夜<span class='note-inline'>(三十)</span>嚧陀囉訖唎檐<span class='note-inline'>(二百三十一)</span>毗陀夜闍嗔陀夜彌<span class='note-inline'>(三十二)</span>雞囉夜彌<span class='note-inline'>(三十三)</span>那囉夜拏訖檐唎<span class='note-inline'>(三十四)</span>毗陀夜闍嗔陀夜彌<span class='note-inline'>(三十五)</span>雞囉夜彌<span class='note-inline'>(三十六)</span>怛埵伽嚧茶西訖唎檐<span class='note-inline'>(三十七)</span>毗陀夜闍嗔陀夜彌<span class='note-inline'>(三十八)</span>雞囉夜彌<span class='note-inline'>(三十九)</span>摩訶迦囉摩怛唎伽拏訖唎檐<span class='note-inline'>(四十)</span>毗陀夜闍嗔陀夜彌<span class='note-inline'>(二百四十一)</span>雞囉夜彌<span class='note-inline'>(四十二)</span>迦波唎迦訖唎檐<span class='note-inline'>(四十三)</span>毗陀夜闍嗔陀夜彌<span class='note-inline'>(四十四)</span>雞囉夜彌<span class='note-inline'>(四十五)</span>闍耶羯囉摩度羯囉<span class='note-inline'>(四十六)</span>薩婆囉佗娑達那訖唎擔<span class='note-inline'>(四十七)</span>毗陀夜闍嗔陀夜彌<span class='note-inline'>(四十八)</span>雞囉夜彌<span class='note-inline'>(四十九)</span>赭咄囉娑耆你訖唎檐<span class='note-inline'>(五十)</span>毗陀夜闍嗔陀夜彌<span class='note-inline'>(二百五十一)</span>雞囉夜彌<span class='note-inline'>(五十二)</span>毗唎羊訖唎知<span class='note-inline'>(五十三)</span>難陀雞沙囉伽拏般帝<span class='note-inline'>(五十四)</span>索醯夜訖唎檐<span class='note-inline'>(五十五)</span>毗陀夜闍嗔陀夜彌<span class='note-inline'>(五十六)</span>雞囉夜彌<span class='note-inline'>(五十七)</span>那揭那舍囉婆拏訖唎檐<span class='note-inline'>(五十八)</span>毗陀夜闍嗔陀夜彌<span class='note-inline'>(五十九)</span>雞囉夜彌<span class='note-inline'>(六十)</span>陀囉漢訖唎檐毗陀夜闍嗔陀夜彌<span class='note-inline'>(二百六十一)</span>雞囉夜彌<span class='note-inline'>(六十二)</span>毗多囉伽訖唎檐<span class='note-inline'>(六十三)</span>毗陀夜闍嗔陀夜彌<span class='note-inline'>(六十四)</span>雞囉夜彌䟦闍囉波你<span class='note-inline'>(六十五)</span>具醯夜具醯夜<span class='note-inline'>(六十六)</span>迦地般帝訖唎檐<span class='note-inline'>(六十七)</span>毗陀夜闍嗔陀夜彌<span class='note-inline'>(六十八)</span>雞囉夜彌<span class='note-inline'>(六十九)</span>囉叉<span class='corr'>罔</span><span class='note-inline'>(七十)</span>婆伽梵<span class='note-inline'>(二百七十一)</span>印兔那麼麼寫<span class='note-inline'>(七十二至此。依前稱弟子名)</span>婆伽梵<span class='note-inline'>(七十三)</span>薩怛多般怛囉<span class='note-inline'>(七十四)</span>南無粹都帝<span class='note-inline'>(七十五)</span>阿悉多那囉剌迦<span class='note-inline'>(七十六)</span>波囉婆悉普吒<span class='note-inline'>(七十七)</span>毗迦薩怛多鉢帝唎<span class='note-inline'>(七十八)</span>什佛囉什佛囉<span class='note-inline'>(七十九)</span>陀囉陀囉<span class='note-inline'>(八十)</span>頻陀囉頻陀囉嗔陀嗔陀<span class='note-inline'>(二百八十一)</span>虎[合*牛]<span class='note-inline'>(八十二)</span>虎[合*牛]<span class='note-inline'>(八十三)</span>泮吒<span class='note-inline'>(八十四)</span>泮吒泮吒泮吒泮吒<span class='note-inline'>(八十五)</span>婆訶<span class='note-inline'>(八十六)</span>醯醯泮<span class='note-inline'>(八十七)</span>阿牟迦耶泮<span class='note-inline'>(八十八)</span>阿波囉提訶多泮<span class='note-inline'>(八十九)</span>婆囉波囉陀泮<span class='note-inline'>(九十)</span>阿素囉毗陀囉波迦泮<span class='note-inline'>(二百九十一)</span>薩婆提鞞弊泮<span class='note-inline'>(九十二)</span>薩婆那伽弊泮<span class='note-inline'>(九十三)</span>薩婆藥叉弊泮<span class='note-inline'>(九十四)</span>薩婆乾闥婆弊泮<span class='note-inline'>(九十五)</span>薩婆補丹那弊泮<span class='note-inline'>(九十六)</span>迦吒補丹那弊泮<span class='note-inline'>(九十七)</span>薩婆突狼枳帝弊泮<span class='note-inline'>(九十八)</span>薩婆突澀比唎訖瑟帝弊泮<span class='note-inline'>(九十九)</span>薩婆什婆唎弊泮<span class='note-inline'>(三百)</span>薩婆阿播悉摩唎弊泮<span class='note-inline'>(三百一)</span>薩婆舍囉婆拏弊泮<span class='note-inline'>(二)</span>薩婆地帝雞弊泮<span class='note-inline'>(三)</span>薩婆怛摩陀繼弊泮<span class='note-inline'>(四)</span>薩婆毗陀耶囉誓遮唎弊泮<span class='note-inline'>(五)</span>闍夜羯囉摩度羯囉<span class='note-inline'>(六)</span>薩婆羅佗娑陀雞弊泮<span class='note-inline'>(七)</span>毗地夜遮唎弊泮<span class='note-inline'>(八)</span>者都囉縛耆你弊泮<span class='note-inline'>(九)</span>䟦闍囉俱摩唎<span class='note-inline'>(十)</span>毗陀夜羅誓弊泮<span class='note-inline'>(三百一十一)</span>摩訶波囉丁羊叉耆唎弊泮<span class='note-inline'>(十二)</span>䟦闍囉商羯囉夜<span class='note-inline'>(十三)</span>波囉丈耆囉闍耶泮<span class='note-inline'>(十四)</span>摩訶迦囉夜<span class='note-inline'>(十五)</span>摩訶末怛唎迦拏<span class='note-inline'>(十六)</span>南無娑羯唎多夜泮<span class='note-inline'>(十七)</span>毖瑟拏婢曳泮<span class='note-inline'>(十八)</span>勃囉訶牟尼曳泮<span class='note-inline'>(十九)</span>阿耆尼曳泮<span class='note-inline'>(二十)</span>摩訶羯唎曳泮<span class='note-inline'>(三百二十一)</span>羯囉檀遲曳泮<span class='note-inline'>(二十二)</span>蔑怛唎曳泮<span class='note-inline'>(二十三)</span>嘮怛唎曳泮<span class='note-inline'>(二十四)</span>遮文茶曳泮<span class='note-inline'>(二十五)</span>羯邏囉怛唎曳泮<span class='note-inline'>(二十六)</span>迦般唎曳泮<span class='note-inline'>(二十七)</span>阿地目質多迦尸摩舍那<span class='note-inline'>(二十八)</span>婆私你曳泮<span class='note-inline'>(二十九)</span>演吉質<span class='note-inline'>(三十)</span>薩埵婆寫<span class='note-inline'>(三百三十一)</span>麼麼印免那麼麼寫<span class='note-inline'>(三十二)</span><span class='note-inline'>(至此句依前稱弟子某)</span>突瑟吒質多<span class='note-inline'>(三十三)</span>阿末怛唎質多<span class='note-inline'>(三十四)</span>烏闍訶囉<span class='note-inline'>(三十五)</span>伽婆訶囉<span class='note-inline'>(三十六)</span>嚧地囉訶囉<span class='note-inline'>(三十七)</span>婆娑訶囉<span class='note-inline'>(三十八)</span>摩闍訶囉<span class='note-inline'>(三十九)</span>闍多訶囉<span class='note-inline'>(四十)</span>視毖多訶羅<span class='note-inline'>(三百四十一)</span>跋略夜訶囉<span class='note-inline'>(四十二)</span>乾陀訶囉<span class='note-inline'>(四十三)</span>布史波訶囉<span class='note-inline'>(四十四)</span>頗囉訶囉<span class='note-inline'>(四十五)</span>婆寫訶囉<span class='note-inline'>(四十六)</span>般波質多<span class='note-inline'>(四十七)</span>突瑟吒質多<span class='note-inline'>(四十八)</span>嘮陀囉質多<span class='note-inline'>(四十九)</span>藥叉揭囉訶<span class='note-inline'>(五十)</span>囉剎娑揭囉訶<span class='note-inline'>(三百五十一)</span>閇[口*(肄-聿+余)]多揭囉訶<span class='note-inline'>(五十二)</span>毗舍遮揭囉訶<span class='note-inline'>(五十三)</span>部多揭囉訶<span class='note-inline'>(五十四)</span>鳩槃茶揭囉訶<span class='note-inline'>(五十五)</span>悉乾度揭囉訶<span class='note-inline'>(五十六)</span>烏怛摩陀揭囉訶<span class='note-inline'>(五十七)</span>車夜揭囉訶<span class='note-inline'>(五十八)</span>阿播薩摩囉揭囉訶<span class='note-inline'>(五十九)</span>宅袪革茶耆尼揭囉訶<span class='note-inline'>(六十)</span>唎佛帝掘囉訶<span class='note-inline'>(三百六十一)</span>闍彌迦揭囉訶<span class='note-inline'>(六十二)</span>舍俱尼揭囉訶<span class='note-inline'>(六十三)</span>姥陀囉難地迦揭囉訶<span class='note-inline'>(六十四)</span>阿藍婆揭囉訶<span class='note-inline'>(六十五)</span>乾度波尼揭囉訶<span class='note-inline'>(六十六)</span>什伐囉堙迦醯迦<span class='note-inline'>(六十七)</span>墜帝藥迦<span class='note-inline'>(六十八)</span>怛隸帝藥迦<span class='note-inline'>(六十九)</span>者突託迦<span class='note-inline'>(七十)</span>胒提什伐囉毖釤摩什伐囉<span class='note-inline'>(三百七十一)</span>薄底迦<span class='note-inline'>(七十二)</span>鼻底迦<span class='note-inline'>(七十三)</span>室隸瑟密迦<span class='note-inline'>(七十四)</span>娑你般帝迦<span class='note-inline'>(七十五)</span>薩婆什伐囉<span class='note-inline'>(七十六)</span>室嚧吉帝<span class='note-inline'>(七十七)</span>末陀鞞達嚧制劒<span class='note-inline'>(七十八)</span>阿綺嚧鉗<span class='note-inline'>(七十九)</span>目佉嚧鉗<span class='note-inline'>(八十)</span>羯唎突嚧鉗<span class='note-inline'>(三百八十一)</span>揭囉訶揭藍<span class='note-inline'>(八十二)</span>羯拏輸藍<span class='note-inline'>(八十三)</span>憚多輸藍<span class='note-inline'>(八十四)</span>迄唎夜輸藍<span class='note-inline'>(八十五)</span>末麼輸藍<span class='note-inline'>(八十六)</span>跋唎室婆輸藍<span class='note-inline'>(八十七)</span>毖栗瑟吒輸藍<span class='note-inline'>(八十八)</span>烏陀囉輸藍<span class='note-inline'>(八十九)</span>羯知輸藍<span class='note-inline'>(九十)</span>跋悉帝輸藍<span class='note-inline'>(三百九十一)</span>鄔嚧輸<span class='note-inline'>(九十二)</span>常伽輸藍<span class='note-inline'>(九十三)</span>喝悉多輸藍<span class='note-inline'>(九十四)</span>䟦陀輸藍<span class='note-inline'>(九十五)</span>娑房盎伽般囉丈伽輸藍<span class='note-inline'>(九十六)</span>部多毖跢茶<span class='note-inline'>(九十七)</span>茶耆尼什婆囉<span class='note-inline'>(九十八)</span>陀突嚧迦建咄嚧吉知婆路多毗<span class='note-inline'>(九十九)</span>薩般嚧訶凌伽<span class='note-inline'>(四百)</span>輸沙怛囉婆那羯囉<span class='note-inline'>(四百一)</span>毗沙喻迦<span class='note-inline'>(二)</span>阿耆尼烏陀迦<span class='note-inline'>(三)</span>末囉鞞囉建跢囉<span class='note-inline'>(四)</span>阿迦囉密唎咄怛斂部迦<span class='note-inline'>(五)</span>地栗剌吒<span class='note-inline'>(六)</span>毖唎瑟質迦<span class='note-inline'>(七)</span>薩婆那俱羅<span class='note-inline'>(八)</span>肆引伽弊揭囉唎藥叉怛囉蒭<span class='note-inline'>(九)</span>末囉視吠帝釤娑鞞釤<span class='note-inline'>(十)</span>悉怛多鉢怛囉<span class='note-inline'>(四百一十一)</span>摩訶跋闍嚧瑟尼釤<span class='note-inline'>(十二)</span>摩訶般賴丈耆藍<span class='note-inline'>(十三)</span>夜波突陀舍喻闍那<span class='note-inline'>(十四)</span>辮怛隸拏<span class='note-inline'>(十五)</span>毗陀那槃曇迦嚧彌<span class='note-inline'>(十六)</span>帝殊槃曇迦嚧彌<span class='note-inline'>(十七)</span>般囉毗陀槃曇迦嚧彌<span class='note-inline'>(十八)</span>跢姪佗<span class='note-inline'>(十九)</span>唵<span class='note-inline'>(二十)</span>阿那隸<span class='note-inline'>(四百二十一)</span>毗舍提<span class='note-inline'>(二十二)</span>鞞囉跋闍囉陀唎<span class='note-inline'>(二十三)</span>槃陀槃陀你<span class='note-inline'>(二十四)</span>跋闍囉謗尼泮<span class='note-inline'>(二十五)</span>虎[合*牛]都嚧甕泮<span class='note-inline'>(二十六)</span>莎婆訶<span class='note-inline'>(二十七)</span></p>
</div>
<p class='juan'>大佛頂首楞嚴經卷第七上</p>
<p class='juan'><a id='mulu18' />大佛頂如來密因修證了義諸菩薩萬行首楞嚴經卷第七<span class='note-inline'>(之下)</span></p><p class="byline">天竺沙門　般<span class='corr'>剌</span>密帝　譯</p><p class="byline">烏長國沙門　彌伽釋迦　譯語</p><p class="byline">菩薩戒弟子　房融　筆受</p><p class="byline">西京大興福寺沙門　惟慤　科</p><p class="byline">皇宋首楞大師　可度　箋</p>
<div class='div-orig'><p>阿難。是佛頂光聚悉怛多般怛囉。</p>
</div>
<div class='div-commentary'><p style="margin-left:1em">四歎呪神功文四。初克證連悲文三。初明克證文六。初總歎能生。</p>
<p style="margin-left:1em">箋云。悉怛多是□也。白為眾色之本。表此呪是陀羅尼之尊也。般阻羅是蓋。蓋有陰覆之義。表此呪□□覆一切有情故。</p>
</div>
<div class='div-orig'><p>秘密伽陀。微妙章句。</p>
</div>
<div class='div-commentary'><p style="margin-left:1em">箋云。伽陀。華言重頌。</p>
</div>
<div class='div-orig'><p>出生十方一切諸佛。</p>
</div>
<div class='div-commentary'><p style="margin-left:1em">箋云。言此呪。詮法身之理。法身能生報化二身。又此呪目智。經云。智為諸佛母。亦為菩薩母。如金剛經。亦詮於智。乃云一切諸佛。皆從此經出。</p>
</div>
<div class='div-orig'><p>十方如來。因此呪心。得成無上正徧知覺。</p>
</div>
<div class='div-commentary'><p style="margin-left:1em">二乘因克果。</p>
<p style="margin-left:1em">箋云。正知是根本。徧知是後得。具正徧二知。名無上覺。</p>
</div>
<div class='div-orig'><p>十方如來。執此呪心。降伏諸魔。制諸外道。</p>
</div>
<div class='div-commentary'><p style="margin-left:1em">三摧魔制異。</p>
<p style="margin-left:1em">箋云。執是定力確觀也。梵語魔羅。華言殺者。言殺一切修行行人慧命故。外道者。向三乘教外。修行五熱炙。身無利懃苦。</p>
</div>
<div class='div-orig'><p>十方如來。乘此呪心。坐寶蓮華。應微塵國。</p>
</div>
<div class='div-commentary'><p style="margin-left:1em">四□應塵方。</p>
<p style="margin-left:1em">箋云。乘運也。呪是法。心是喻。坐寶蓮華者。梵網云。我今盧舍那。方坐蓮華臺。此是自受用報身佛。應微塵國。是化身佛。</p>
</div>
<div class='div-orig'><p>十方如來。含此呪心。於微塵國。轉大法輪。</p>
</div>
<div class='div-commentary'><p style="margin-left:1em">正轉大法輪。</p>
</div>
<div class='div-orig'><p>十方如來。持此呪心。能於十方。摩頂授記。自果未成。亦於十方。蒙佛授記。</p>
</div>
<div class='div-commentary'><p style="margin-left:1em">六自佗蒙記。</p>
<p style="margin-left:1em">箋云。摩頂授記者。是授佗所化弟子記也。或自未證。乃承別佛授記自也。</p>
</div>
<div class='div-orig'><p>十方如來。依此呪心。能於十方。拔濟群苦。</p>
</div>
<div class='div-commentary'><p style="margin-left:1em">次述運悲文□初悲除苦難。</p>
</div>
<div class='div-orig'><p>所謂地獄。</p>
</div>
<div class='div-commentary'><p style="margin-left:1em">箋云。地下有獄。名曰地獄。</p>
</div>
<div class='div-orig'><p>餓鬼畜生。</p>
</div>
<div class='div-commentary'><p style="margin-left:1em">箋云。腹大咽小者。人家畜美而生。名畜生。</p>
</div>
<div class='div-orig'><p>盲聾瘖瘂。</p>
</div>
<div class='div-commentary'><p style="margin-left:1em">箋云。無根之者。</p>
</div>
<div class='div-orig'><p>怨憎會苦。</p>
</div>
<div class='div-commentary'><p style="margin-left:1em">箋云。為殺我父母。或兄弟朋友。既今相會。其苦可知。</p>
</div>
<div class='div-orig'><p>愛別離苦。</p>
</div>
<div class='div-commentary'><p style="margin-left:1em">箋云。正好相歡。又且別離。</p>
</div>
<div class='div-orig'><p>求不得苦。</p>
</div>
<div class='div-commentary'><p style="margin-left:1em">箋云。或求財。或求色。不得皆苦。</p>
</div>
<div class='div-orig'><p>五陰熾盛。</p>
</div>
<div class='div-commentary'><p style="margin-left:1em">箋云。色受想行識。此五陰熾盛更苦。是名八苦。</p>
</div>
<div class='div-orig'><p>大小諸橫。同時解脫。</p>
</div>
<div class='div-commentary'><p style="margin-left:1em">箋云。大橫乃至死亡。小橫落於公途。</p>
</div>
<div class='div-orig'><p>賊難兵難。王難獄難。風火水難。飢渴貧窮。應念銷散。</p>
</div>
<div class='div-commentary'><p style="margin-left:1em">箋云。應念則當念也。</p>
</div>
<div class='div-orig'><p>十方如來。隨此呪心。能於十方。事善知識。四威儀中。供養如意。</p>
</div>
<div class='div-commentary'><p style="margin-left:1em">二歷事隨心。</p>
<p style="margin-left:1em">箋云。四威儀者。飲食。衣服。臥具。醫藥也。供乃四事。養乃侍養。為佛侍者。故曰如意。</p>
</div>
<div class='div-orig'><p>恒沙如來會中。推為大法王子。</p>
</div>
<div class='div-commentary'><p style="margin-left:1em">三助化恒沙。</p>
<p style="margin-left:1em">箋云。推此持呪行人也。</p>
</div>
<div class='div-orig'><p>十方如來。行此呪心。能於十方。攝受親因。</p>
</div>
<div class='div-commentary'><p style="margin-left:1em">四攝持觀眷。</p>
<p style="margin-left:1em">箋云。攝受則度脫義。如佛度阿難。如阿難度脫登伽。同時見佛。</p>
</div>
<div class='div-orig'><p>令諸小乘。聞秘密藏。不生驚怖。</p>
</div>
<div class='div-commentary'><p style="margin-left:1em">五□小容大。</p>
<p style="margin-left:1em">箋云。祕密是大乘教法。謂小乘人。聞大乘警怕。令持此呪。於大乘法。亦不警怕。</p>
</div>
<div class='div-orig'><p>十方如來。誦此呪心。成無上覺。</p>
</div>
<div class='div-commentary'><p style="margin-left:1em">六誦證菩提。</p>
</div>
<div class='div-orig'><p>坐菩提樹。入大涅槃。</p>
</div>
<div class='div-commentary'><p style="margin-left:1em">七證寂俱能。</p>
<p style="margin-left:1em">箋云。自受用身佛。向菩提樹。作佛去。化緣將畢。歸圓寂體。皆因誦此呪心也。</p>
</div>
<div class='div-orig'><p>十方如來。傳此呪心。於滅度後。付佛法事。究竟住持。嚴淨戒律。悉得清淨。</p>
</div>
<div class='div-commentary'><p style="margin-left:1em">八付持遺化。</p>
<p style="margin-left:1em">箋云。傳受也。於滅度後。付佛弟子傳此呪心。究竟到頭義。住為行住。持為住持。嚴絜清淨是法。戒者。防非止惡。又云。嚴淨曰戒。</p>
</div>
<div class='div-orig'><p>若我說是佛頂光聚悉怛多般怛囉呪。從旦至暮。音聲相聯。字句中間亦不重疊。經恒沙劫。終不能盡。</p>
</div>
<div class='div-commentary'><p style="margin-left:1em">後結勸持文三。初歎宣無盡。</p>
<p style="margin-left:1em">箋云。佛又讚此呪功能。意表法身之理。談而不盡。</p>
</div>
<div class='div-orig'><p>亦說此呪。名如來頂。</p>
</div>
<div class='div-commentary'><p style="margin-left:1em">次目呪真名。</p>
</div>
<div class='div-orig'><p>汝等有學。未盡輪迴。發心至誠。取阿羅漢。不持此呪。而坐道場。令其身心遠諸魔事。無有是處。</p>
</div>
<div class='div-commentary'><p style="margin-left:1em">後勸持令證。</p>
<p style="margin-left:1em">箋云。未盡輪迴者。俱生煩惱未除。輪迴三界也。返關云。汝等有學。未盡輪迴。發心至誠。取阿羅漢。若持此呪。而坐道場。令其身心。遠諸魔事。斯有是處。言阿羅漢者。約大乘。目八地菩薩。若論小乘。則不稱也。</p>
</div>
<div class='div-orig'><p>阿難。若諸世界。隨所國土。所有眾生。隨國所生。樺皮貝葉。紙素白疊。書寫此呪。貯於香囊。</p>
</div>
<div class='div-commentary'><p style="margin-left:1em">三滅愆除毒文四。初善除諸毒文六。初帶除諸毒。</p>
<p style="margin-left:1em">箋云。樺皮。則樺樹皮也。貝葉。西土貝多葉。向上橫書者。紙。蔡倫所造。素絹也。疊。則白疊布也。</p>
</div>
<div class='div-orig'><p>是人心昏。未能誦憶。或帶身上。或書宅中。當知是人。盡其生年。一切諸毒。所不能害。</p>
</div>
<div class='div-commentary'><p style="margin-left:1em">箋云。心昏者。昏昧無記憶性也。背文曰誦。盡其生年。則或八十九十年也。</p>
</div>
<div class='div-orig'><p>阿難。我今為汝。更說此呪。救護世間。得大無畏。成就眾生出世間智。</p>
</div>
<div class='div-commentary'><p style="margin-left:1em">二誦況諸災。</p>
<p style="margin-left:1em">箋云。出世間智。菩提涅槃等。</p>
</div>
<div class='div-orig'><p>若我滅後。末世眾生。有能自誦。若教佗誦。當知如是誦持眾生。火不能燒。水不能溺。大毒小毒。所不能害。</p>
</div>
<div class='div-commentary'><p style="margin-left:1em">箋云。火則色火。水則愛水。大者蠱毒。小者草木之毒。</p>
</div>
<div class='div-orig'><p>如是乃至。龍天鬼神精祇魔魅。所有惡呪。皆不能著。</p>
</div>
<div class='div-commentary'><p style="margin-left:1em">三耶法不如。</p>
<p style="margin-left:1em">箋云。魔魄所歸曰鬼。陰陽不測曰神。天神曰祇。人神曰鬼。精祇魔魅者。乃精靈神祗。邪魔魑魅也。惡呪者。天□黑□等呪。</p>
</div>
<div class='div-orig'><p>心得正受。</p>
</div>
<div class='div-commentary'><p style="margin-left:1em">四心遊正定。</p>
<p style="margin-left:1em">箋云。梵語三昧。華言正受。定之異名。</p>
</div>
<div class='div-orig'><p>一切呪詛。厭蠱毒藥。金毒銀毒。草木虫虵。萬物毒氣。入此人口。成甘露味。</p>
</div>
<div class='div-commentary'><p style="margin-left:1em">五化成甘露。</p>
<p style="margin-left:1em">箋云。呪詛則厭□也。金銀亦皆有毒也。或毒作金銀之色。謂金銀毒。</p>
</div>
<div class='div-orig'><p>一切惡星。并諸鬼神磣心毒人。於如是人。不能起惡。</p>
</div>
<div class='div-commentary'><p style="margin-left:1em">六潛伏惡心。</p>
<p style="margin-left:1em">箋云。惡星者。□勃妖等。爾雅云。飰中砂。謂之磣。言人心有毒。如飰中有磣也。</p>
</div>
<div class='div-orig'><p>毗那夜迦。諸惡鬼王。并其眷屬。皆領深恩。常加守護。</p>
</div>
<div class='div-commentary'><p style="margin-left:1em">後密迹潛加文四。初都陳眷族。</p>
<p style="margin-left:1em">箋云。皆領佛之深恩或領真言深恩。常加守護於行人也。</p>
</div>
<div class='div-orig'><p>阿難當知。是呪常有八萬四千那由佗恒河沙俱胝。金剛藏王菩薩種族。一一皆有諸金剛眾。而為眷屬。晝夜隨侍。</p>
</div>
<div class='div-commentary'><p style="margin-left:1em">箋云。那由佗是經之數。俱胝。是億之數。十萬為億。</p>
</div>
<div class='div-orig'><p>設有眾生。於散亂心。非三摩地。心憶口持。是金剛王。常隨從彼諸善男子。</p>
</div>
<div class='div-commentary'><p style="margin-left:1em">二散意蒙加。</p>
<p style="margin-left:1em">箋云。無定力故。心散亂。非三摩地者。未得定力也。</p>
</div>
<div class='div-orig'><p>何況決定菩提心者。此諸金剛菩薩藏王。精心陰速。發彼神識。</p>
</div>
<div class='div-commentary'><p style="margin-left:1em">三決志心通。</p>
<p style="margin-left:1em">箋云。言陰隱疾速。發彼行人神識也。</p>
</div>
<div class='div-orig'><p>是人應時。心能記憶八萬四千恒河沙劫。周徧了知。得無疑惑。</p>
</div>
<div class='div-commentary'><p style="margin-left:1em">箋云。得宿住智通也。</p>
</div>
<div class='div-orig'><p>從第一劫。乃至後身。</p>
</div>
<div class='div-commentary'><p style="margin-left:1em">四常離惡報。</p>
<p style="margin-left:1em">箋云。則過去劫中第一劫也言後身者則最後邊身成佛則文殊普賢觀音是也。</p>
</div>
<div class='div-orig'><p>生生不生。</p>
</div>
<div class='div-commentary'><p style="margin-left:1em">箋云。從生至生也。</p>
</div>
<div class='div-orig'><p>藥叉。</p>
</div>
<div class='div-commentary'><p style="margin-left:1em">箋云。華言勇建。</p>
</div>
<div class='div-orig'><p>羅剎。</p>
</div>
<div class='div-commentary'><p style="margin-left:1em">箋云。華言可長。</p>
</div>
<div class='div-orig'><p>及富單那。</p>
</div>
<div class='div-commentary'><p style="margin-left:1em">箋云。華言臭。</p>
</div>
<div class='div-orig'><p>迦吒富單那。</p>
</div>
<div class='div-commentary'><p style="margin-left:1em">箋云。華言奇臭。則奇異之臭也。</p>
</div>
<div class='div-orig'><p>鳩槃茶。</p>
</div>
<div class='div-commentary'><p style="margin-left:1em">箋云。華言卵形。</p>
</div>
<div class='div-orig'><p>毗舍遮等。</p>
</div>
<div class='div-commentary'><p style="margin-left:1em">箋云。是噉人精氣。</p>
</div>
<div class='div-orig'><p>并諸餓鬼。</p>
</div>
<div class='div-commentary'><p style="margin-left:1em">箋云。無飲食者。</p>
</div>
<div class='div-orig'><p>有形無形。有想無想。</p>
</div>
<div class='div-commentary'><p style="margin-left:1em">箋云。有形。是有形鬼。無形。是無形鬼。有想有想天也。無想無想天也。</p>
</div>
<div class='div-orig'><p>如是惡處。是善男子。若讀若誦。若書若寫。若帶若藏。諸色供養。劫劫不生貧窮下賤。不可樂處。</p>
</div>
<div class='div-commentary'><p style="margin-left:1em">三福善隨成文三。初永超貧賤。</p>
<p style="margin-left:1em">箋云。如是惡處。皆不受生。因持此呪故也。</p>
</div>
<div class='div-orig'><p>此諸眾生。縱其自身不作福業。十方如來所有功德。悉與此人。由是。得於恒河沙阿僧祇不可說不可說劫。常與諸佛。同生一處。無量功德。如惡叉聚。同處薰修。永無分散。</p>
</div>
<div class='div-commentary'><p style="margin-left:1em">二借福同生。</p>
<p style="margin-left:1em">箋云。如惡叉聚。同蒂而生。不相離。將喻持呪之人。第一經云。業種自然。如惡叉聚。疏云。此但指妾不指真。</p>
</div>
<div class='div-orig'><p>是故能令破戒之人。戒根清淨。未得戒者。令其得戒。未精進者。令其精進。無智慧者。令得智慧。不清淨者。速得清淨。不持齋戒。自成齋戒。</p>
</div>
<div class='div-commentary'><p style="margin-left:1em">後善業隨成。</p>
</div>
<div class='div-orig'><p>阿難。是善男子。持此呪時。設犯禁戒於未受時。持呪之後。眾破戒罪。無問輕重。一時銷滅。</p>
</div>
<div class='div-commentary'><p style="margin-left:1em">四盡除愆業文五。初圓銷眾罪。</p>
<p style="margin-left:1em">箋云。於未受時。未受真言時也。眾破戒罪。則多種罪也。輕則遮罪。重則四根本罪也。</p>
</div>
<div class='div-orig'><p>縱經飲酒。食噉五辛。種種不淨。一切諸佛。菩薩。金剛。天仙。鬼神。不將為過。</p>
</div>
<div class='div-commentary'><p style="margin-left:1em">二恕過冥隨。</p>
<p style="margin-left:1em">箋云。種種不淨。則種種不淨之行也。</p>
</div>
<div class='div-orig'><p>設著不淨破弊衣服。一行一住。悉同清淨。</p>
</div>
<div class='div-commentary'><p style="margin-left:1em">三淨穢同功。</p>
<p style="margin-left:1em">箋云。前云著新淨衣。如今持呪。設使著不淨之衣。還同清淨也。</p>
</div>
<div class='div-orig'><p>縱不作壇。不入道場。亦不行道。誦持此呪。還同入壇行道功德。無有異也。</p>
</div>
<div class='div-commentary'><p style="margin-left:1em">箋云。前云作八角<span class='corr'>壇</span>等。</p>
</div>
<div class='div-orig'><p>若造五逆無間重罪。及諸比丘。比丘尼。四棄八棄。誦此呪<span class='corr'>已</span>。如是重業。猶如猛風吹散沙聚。悉皆滅除。更無毫髮。</p>
</div>
<div class='div-commentary'><p style="margin-left:1em">四能除重罪。</p>
<p style="margin-left:1em">箋云。五逆殺母。破和合僧等。八棄者。四分律云。梵語波羅夷。華言棄。若犯此罪。擯出眾外。譬如大海不宿死臰。僧四。殺盜染妄。尼八。一不與染心男子身相摩觸。二比丘尼。知染汙心男子。不得共行共坐語等。三知比丘尼犯波羅夷。不白大眾。與覆藏重罪。四知比丘僧為作舉出三諫不捨犯隨故舉。</p>
</div>
<div class='div-orig'><p>阿難。若有眾生。從無量無數劫來。所有一切輕重罪障。從前世來。未及懺悔。若能讀誦書寫此呪。身上帶持。若安住處莊宅園館。如是積業。猶湯銷雪。不久皆得悟無生忍。</p>
</div>
<div class='div-commentary'><p style="margin-left:1em">五遐銷遠業。</p>
<p style="margin-left:1em">箋云。懺悔者。華梵雙舉也。懺是梵語。應云懺摩。則洗淨義。□是華言。則退悔段悔也。</p>
</div>
<div class='div-orig'><p>復次阿難。若有女人。未生男女。欲求孕者。若能志心憶念斯呪。或能身上帶此悉怛多般怛囉者。便生福德智慧男女。</p>
</div>
<div class='div-commentary'><p style="margin-left:1em">三護世隨求文三。初隨求獲報文一。初隨求現報。</p>
<p style="margin-left:1em">箋云。生男有智慧。生女有福德也。</p>
</div>
<div class='div-orig'><p>求長命者。即得長命。欲求果報速圓滿者。速得圓滿。身命色力。亦復如是。</p>
</div>
<div class='div-commentary'><p style="margin-left:1em">箋云。或求現生報。或求當來報土自然成就。世間果報。則國王宰官等。出世間乃佛也。色為顏色。力為氣力。</p>
</div>
<div class='div-orig'><p>命終之後。隨願往生十方國土。必定不生邊地下賤。何況雜形。</p>
</div>
<div class='div-commentary'><p style="margin-left:1em">後妙土隨生。</p>
<p style="margin-left:1em">箋云。雜形則黃門二根。或異類也。</p>
</div>
<div class='div-orig'><p>阿難。若諸國土。州縣聚落。飢荒疫癘。或復刀兵。賊難。鬬爭。兼餘一切厄難之地。寫此神呪。安城四門。并諸支提。或脫闍上。令其國土所有眾生。奉迎斯呪。禮拜恭敬。一心供養。令其人民。各各身佩。或各各安所居宅地。一切災厄。悉皆銷滅。</p>
</div>
<div class='div-commentary'><p style="margin-left:1em">次置供除災文四。初三災永殊。</p>
<p style="margin-left:1em">箋云。廣雅云。人所居曰聚。眾所居曰落。疫癘則災癘也。支提者。塔也。脫闍<span class='note-inline'>(音都)</span>爾雅謂之臺。今即塔也。</p>
</div>
<div class='div-orig'><p>阿難。在在處處。國土眾生。隨有此呪。天龍歡喜。風雨順時。五穀豐殷。兆庶安樂。</p>
</div>
<div class='div-commentary'><p style="margin-left:1em">二五穀豐殷。</p>
<p style="margin-left:1em">箋云。風雨順時。則十風五雨也。五穀。則果麥稻黍菽也。穀者續也。言稱子相續不斷故。□敦。庶眾也。</p>
</div>
<div class='div-orig'><p>亦復能鎮一切惡星。隨方變怪。災障不起。人無橫夭。杻械枷鎻。不著其身。晝夜安眠。常無惡夢。</p>
</div>
<div class='div-commentary'><p style="margin-left:1em">三災橫不生。</p>
<p style="margin-left:1em">箋云。惡星則彗妖惑等。橫則抂落公途。夭則少年死喪。在手曰杻。在足曰械。在項曰枷。在身曰鎻。常無惡夢。法華云。常有是好夢等。</p>
</div>
<div class='div-orig'><p>阿難。是娑婆界。有八萬四千災變惡星。二十八大惡星。而為上首。復有八大惡星。以為其主。</p>
</div>
<div class='div-commentary'><p style="margin-left:1em">四惡星離界。</p>
<p style="margin-left:1em">箋云。八大惡星者。日月及熒惑辰歲。并太白鎮及羅[目*(危-(夗-夕)+夫)]。此皆名執曜。合日月為一也。</p>
</div>
<div class='div-orig'><p>作種種形。出現世時。</p>
</div>
<div class='div-commentary'><p style="margin-left:1em">箋云。或作沙門。或作童子婦女等形。</p>
</div>
<div class='div-orig'><p>能生眾生種種災異。</p>
</div>
<div class='div-commentary'><p style="margin-left:1em">箋云。種種災祥怪異。</p>
</div>
<div class='div-orig'><p>有此呪地。悉皆銷滅。十二由旬成結界地。諸惡災祥。永不能入。</p>
</div>
<div class='div-commentary'><p style="margin-left:1em">箋云。一由旬十六里。有一百九十二里。為一界分。</p>
</div>
<div class='div-orig'><p>是故如來。宣示此呪。於未來世。保護初學諸修行者入三摩地。身心泰然。得大安穩。</p>
</div>
<div class='div-commentary'><p style="margin-left:1em">後結勸修持文二。初保安修定。</p>
<p style="margin-left:1em">箋云。身不被災疫所侵。心不被邪魔所撓。故泰然也。</p>
</div>
<div class='div-orig'><p>更無一切諸魔鬼神。及無始來。冤橫宿殃。</p>
</div>
<div class='div-commentary'><p style="margin-left:1em">箋云。冤家災橫。宿昔之殃。</p>
</div>
<div class='div-orig'><p>舊業陳債。來相惱害。</p>
</div>
<div class='div-commentary'><p style="margin-left:1em">箋云。前世之業。冤家陳覓其債。今更不來。</p>
</div>
<div class='div-orig'><p>汝及眾中諸有學人。及未來世諸修行者。依我壇場。如法持戒。所受戒主。逢清淨僧。於此呪心。不生疑悔。是善男子。於此父母所生之身。不得心通。十方如來便為妄語。</p>
</div>
<div class='div-commentary'><p style="margin-left:1em">後志勸依持。</p>
</div>
<div class='div-orig'><p>說是語<span class='corr'>已</span>。會中無量百千金剛。一時佛前合掌頂禮。而白佛言。如佛所說。我當誡心。保護如是修菩提者。</p>
</div>
<div class='div-commentary'><p style="margin-left:1em">四眾靈潛衛文六。初力士陳隨。</p>
<p style="margin-left:1em">箋云。問。金剛因何先起白佛。答。然金剛護法。常在佛邊。乃先起也。</p>
</div>
<div class='div-orig'><p>爾時梵王。并天帝釋。四天大王。亦於佛前。同時頂禮。而白佛言。審有如是修學善人。我當盡心至誠保護。令其一生所作如願。</p>
</div>
<div class='div-commentary'><p style="margin-left:1em">次天王保願。</p>
<p style="margin-left:1em">箋云。審誠也。</p>
</div>
<div class='div-orig'><p>復有無量藥叉大將。諸羅剎王。富單那王。鳩槃茶王。毗舍遮王。頻那夜迦。諸大鬼王。及諸鬼帥。亦於佛前。合掌頂禮。我亦誓願護持是人。令菩提心。速得圓滿。</p>
</div>
<div class='div-commentary'><p style="margin-left:1em">三叉剎竟衛。</p>
</div>
<div class='div-orig'><p>復有無量日月天子。風師雨師。雲師雷師。并電伯等。年歲巡官。諸星眷屬。亦於會中。頂禮佛足。而白佛言。我亦保護是修行人。安立道場。得無所畏。</p>
</div>
<div class='div-commentary'><p style="margin-left:1em">四曜宿潛依。</p>
<p style="margin-left:1em">箋云。年歲。則蘭歲。巡官。乃歲鎮曰巡也。</p>
</div>
<div class='div-orig'><p>復有無量山神海神。一切土地。水陸空行。萬物精祇。并風神王。無色界天。於如來前。同時稽首。而白佛言。我亦保護是修行人。得成菩提。永無魔事。</p>
</div>
<div class='div-commentary'><p style="margin-left:1em">五神精捧持。</p>
<p style="margin-left:1em">箋云。并風神王。前有風師。此言風神。應是空神。前文云。既為風質。其體元無。無色界天。四蘊成身。言無色陰。唯現定果色身。無業果色身也。</p>
</div>
<div class='div-orig'><p>爾時八萬四千那由佗恒河沙俱胝。金剛藏王菩薩。在大會中。即從座起。頂禮佛足。而白佛言。世尊。如我等輩。所修功業。久成菩提。不取涅槃。常隨此呪。救護末世修三摩提正修行者。</p>
</div>
<div class='div-commentary'><p style="margin-left:1em">六大威□護文四。初因陳□願。</p>
<p style="margin-left:1em">箋云。不取涅槃者。從涅槃鄉起。救護眾生也。</p>
</div>
<div class='div-orig'><p>世尊。如是修心求正定人。若在道場。及餘經行。乃至散心遊戲聚落。我等徒眾。常當隨從。侍衛此人。</p>
</div>
<div class='div-commentary'><p style="margin-left:1em">二散定恒隨。</p>
</div>
<div class='div-orig'><p>縱令魔王。大自在天。求其方便。終不可得。諸小鬼神。去此善人。十由旬外。</p>
</div>
<div class='div-commentary'><p style="margin-left:1em">三遠辟魔神。</p>
<p style="margin-left:1em">箋云。魔王□在欲界頂上。佗化自在天。求其行人方法巧便。終不能得也。</p>
</div>
<div class='div-orig'><p>除彼發心樂修禪者。</p>
</div>
<div class='div-commentary'><p style="margin-left:1em">箋云。外人問。有樂修禪者。還許佗否。答。除非樂修禪者。方得近此行人。</p>
</div>
<div class='div-orig'><p>世尊。如是惡魔。若魔眷屬。欲來侵擾是善人者。我以寶杵。殞碎其首。猶如微塵。恒令此人所作如願。</p>
</div>
<div class='div-commentary'><p style="margin-left:1em">四除怨賜願。</p>
<p style="margin-left:1em">箋云。問。菩薩具大悲心。言以寶杵。殞碎其首如何。答。破魔顯正。是大悲也。</p>
</div>
<div class='div-orig'><p>阿難即從座起。頂禮佛足。而白佛言。我輩愚鈍。好為多聞。於諸漏心。未求出離。蒙佛慈誨。得正熏修。身心快然。獲大饒益。</p>
</div>
<div class='div-commentary'><p style="margin-left:1em">後萬行圓資修證分。文三。初標□列請文三。初謙愚荷法。</p>
<p style="margin-left:1em">箋云。世尊說法不逾二門。一頓門。二漸門。此頓中明漸。謂世尊。向一念□排布六十聖位。六十聖位。不離一念。要悟頓者。不昧於漸門。履漸者。便明於頓理。此是三周之中。頓漸和融一體周。若是六十聖位。是行布法門。一念頓證。是圓融法門。世尊要此圓融不離於行布。乃融通隱隱。行布不離於圓融。故涉入重重。上來是萬行圓資。上來有三。初慧觀圓通修證分。次一力加持修證分。三萬行圓資修證分。三段不同。總是修證顯果體周圓。上來有二。初釋密因。後明修證。二段不同。總是敘正宗分。<span class='corr'>已</span>竟。</p>
</div>
<div class='div-orig'><p>世尊。如是修證。</p>
</div>
<div class='div-commentary'><p style="margin-left:1em">次列品諮階。</p>
<p style="margin-left:1em">箋云。修為能修。證為果證。</p>
</div>
<div class='div-orig'><p>佛三摩提。</p>
</div>
<div class='div-commentary'><p style="margin-left:1em">箋云。則法界大定。</p>
</div>
<div class='div-orig'><p>未到涅槃。</p>
</div>
<div class='div-commentary'><p style="margin-left:1em">箋云。乃佛果位中。有為無為。二轉依果。</p>
</div>
<div class='div-orig'><p>云何名為乾慧之地。</p>
</div>
<div class='div-commentary'><p style="margin-left:1em">箋云。此乾慧是三漸次。前一乾慧言起智來。乾枯煩惱也。</p>
</div>
<div class='div-orig'><p>四十四心。</p>
</div>
<div class='div-commentary'><p style="margin-left:1em">箋云。則十信。十住。十行。十迴向。四加行。</p>
</div>
<div class='div-orig'><p>至何漸次。得修行目。</p>
</div>
<div class='div-commentary'><p style="margin-left:1em">箋云。漸為由漸。次為次第。目則名目。</p>
</div>
<div class='div-orig'><p>詣何方所。名入地中。</p>
</div>
<div class='div-commentary'><p style="margin-left:1em">箋云。詣猶到也。言到何方道處所。名入地中。則初地至法雲地也。</p>
</div>
<div class='div-orig'><p>云何名為等覺菩薩。</p>
</div>
<div class='div-commentary'><p style="margin-left:1em">箋云。等謂齊等。言理事齊等也。</p>
</div>
<div class='div-orig'><p>作是語<span class='corr'>已</span>。五體投地。大眾一心。佇佛慈音。瞪矒瞻仰。</p>
</div>
<div class='div-commentary'><p style="margin-left:1em">後佛儀待旨。</p>
<p style="margin-left:1em">箋云。瞪矒。則目睛不瞬瞻佛。蓋請此萬行圓資修證一分經也。</p>
</div>
<div class='div-orig'><p>爾時世尊。讚阿難言。善哉善哉。汝等乃能普為大眾。及諸末世一切眾生。修三摩提。</p>
</div>
<div class='div-commentary'><p style="margin-left:1em">次許演酬諮文三。初歎能懸門。</p>
</div>
<div class='div-orig'><p>求大乘者。從於凡夫。終大涅槃。懸示無上正修行路。</p>
</div>
<div class='div-commentary'><p style="margin-left:1em">箋云。從凡夫地面上。起始覺智。終大涅槃。合本覺理。懸遠而示□為今時一切眾生。正修行路。是此萬行一分。乃頓中漸。識一念二安排六十聖位。六十聖位。不離一念。如畫空為像。舉一門而眾門俱□。談一品而眾品齊耀。如因陀羅網交相涉入。若是諸小乘□論其□□次第。乃未為正修。此中一位。具足一切位。乃正也。又正修簡去耶修。外道五燕炙身等。</p>
</div>
<div class='div-orig'><p>汝今諦聽。當為汝說。</p>
</div>
<div class='div-commentary'><p style="margin-left:1em">次勅聽詶諮。</p>
</div>
<div class='div-orig'><p>阿難大眾。合掌刳心。默然受教。</p>
</div>
<div class='div-commentary'><p style="margin-left:1em">後皮儀佇旨。</p>
<p style="margin-left:1em">箋云。刳開也。</p>
</div>
<div class='div-orig'><p>佛言。阿難當知。妙性圓明。</p>
</div>
<div class='div-commentary'><p style="margin-left:1em">後廣宣修次文二。初□搜妄本一二。初總明修證文。二初了妄證真文三。初性源無相。</p>
<p style="margin-left:1em">箋云。妙者。體離能所。性是體性。圓性徧凝明。則圓成實性也。</p>
</div>
<div class='div-orig'><p>離諸名相。</p>
</div>
<div class='div-commentary'><p style="margin-left:1em">箋云。名。乃徧計。是第六識。徧生計度。相。是依佗。則地水火風四大相。</p>
</div>
<div class='div-orig'><p>本來無有世界眾生。</p>
</div>
<div class='div-commentary'><p style="margin-left:1em">箋云。世界。是所依國土。眾生。是能依有情。</p>
</div>
<div class='div-orig'><p>因妄有生。</p>
</div>
<div class='div-commentary'><p style="margin-left:1em">次述妄生因。</p>
<p style="margin-left:1em">箋云。外人問。本來既無眾生世界。如今因何却有。答。因妄有生。妄是性明相。乃根本無明。因有無明。便有世界眾生生起。</p>
</div>
<div class='div-orig'><p>因生有滅。</p>
</div>
<div class='div-commentary'><p style="margin-left:1em">箋云。纔有生。便有滅。則妄識生滅也。</p>
</div>
<div class='div-orig'><p>生滅名<span class='corr'>妄</span>。滅妄名真。是稱如來無上菩提。及大涅槃。二轉依號。</p>
</div>
<div class='div-commentary'><p style="margin-left:1em">後了因圓證。</p>
<p style="margin-left:1em">箋云。菩提轉染。涅槃轉迷。</p>
</div>
<div class='div-orig'><p>阿難。汝今欲修真三摩地。直詣如來大涅槃者。先當識此眾生世界。二顛倒因。</p>
</div>
<div class='div-commentary'><p style="margin-left:1em">後勸除雙倒。</p>
<p style="margin-left:1em">箋云。詣猶到也。業轉二識。是十二類生顛倒因。現識。則器世界顛倒因。顛倒因則無明也。</p>
</div>
<div class='div-orig'><p>顛倒不生。斯則如來真三摩地。</p>
</div>
<div class='div-commentary'><p style="margin-left:1em">箋云。妄心無處。即菩提。</p>
</div>
<div class='div-orig'><p>阿難。云何名為眾生顛倒。</p>
</div>
<div class='div-commentary'><p style="margin-left:1em">後釋雙因文二。初述眾生妄本文二。初徵。</p>
</div>
<div class='div-orig'><p>阿難。由性明心。</p>
</div>
<div class='div-commentary'><p style="margin-left:1em">後釋文二。初述妄生源文三。初指妄無因。</p>
<p style="margin-left:1em">箋云。心生曰性。明乃帶相明。背體外求。是智家功用。</p>
</div>
<div class='div-orig'><p>性明圓故。</p>
</div>
<div class='div-commentary'><p style="margin-left:1em">箋云。牒前性明。圓則未分能所。帶相圓也。</p>
</div>
<div class='div-orig'><p>因明發性。</p>
</div>
<div class='div-commentary'><p style="margin-left:1em">箋云。因性明。便發業識。性動作故。名業。</p>
</div>
<div class='div-orig'><p>性妄見生。</p>
</div>
<div class='div-commentary'><p style="margin-left:1em">箋云。是轉識。轉背故名轉。</p>
</div>
<div class='div-orig'><p>從畢竟無。</p>
</div>
<div class='div-commentary'><p style="margin-left:1em">箋云。此無明畢竟無體也。</p>
</div>
<div class='div-orig'><p>成畢竟有。</p>
</div>
<div class='div-commentary'><p style="margin-left:1em">箋云。迷生實業。便有無明生故。</p>
</div>
<div class='div-orig'><p>此有所有。</p>
</div>
<div class='div-commentary'><p style="margin-left:1em">次了迷無體。</p>
<p style="margin-left:1em">箋云。此有。是無明。所有。是業果煩惱。</p>
</div>
<div class='div-orig'><p>非因所因。</p>
</div>
<div class='div-commentary'><p style="margin-left:1em">箋云。因者依也。無明無依。即無因。無明無體。即無所因。</p>
</div>
<div class='div-orig'><p>住所住相。</p>
</div>
<div class='div-commentary'><p style="margin-left:1em">箋云。無明無依。則無住。無明無體。即無所住。</p>
</div>
<div class='div-orig'><p>了無根本。</p>
</div>
<div class='div-commentary'><p style="margin-left:1em">箋云。言無明無其根本也。</p>
</div>
<div class='div-orig'><p>本此無住。建立世界及諸眾生。</p>
</div>
<div class='div-commentary'><p style="margin-left:1em">後依述建法。</p>
<p style="margin-left:1em">箋云。無明為無住本。建立一切法。所謂建立及受用。皆從八識生。</p>
</div>
<div class='div-orig'><p>迷本圓明。</p>
</div>
<div class='div-commentary'><p style="margin-left:1em">後迷一切發文六。初述妄無依。</p>
<p style="margin-left:1em">箋云。迷一真圓明也。</p>
</div>
<div class='div-orig'><p>是生虗妄。</p>
</div>
<div class='div-commentary'><p style="margin-left:1em">箋云。則無明也。</p>
</div>
<div class='div-orig'><p>妄性無體。</p>
</div>
<div class='div-commentary'><p style="margin-left:1em">箋云。言此無明無自性。當體即空。</p>
</div>
<div class='div-orig'><p>非有所依。</p>
</div>
<div class='div-commentary'><p style="margin-left:1em">箋云。無體則何依。</p>
</div>
<div class='div-orig'><p>將欲復真。欲真<span class='corr'>已</span>非。</p>
</div>
<div class='div-commentary'><p style="margin-left:1em">次迷生棄向。</p>
<p style="margin-left:1em">箋云。起能復之心。復被真體。欲真<span class='corr'>已</span>非。何也。蓋有真可取。有妄可捨。乃非真心。</p>
</div>
<div class='div-orig'><p>真真如性。非真求復。</p>
</div>
<div class='div-commentary'><p style="margin-left:1em">三真無復理。</p>
<p style="margin-left:1em">箋云。上真則真智。下真則真理。乃一真如性故。非真求復也。</p>
</div>
<div class='div-orig'><p>宛成非相。非生非住。</p>
</div>
<div class='div-commentary'><p style="margin-left:1em">四因後生非。</p>
<p style="margin-left:1em">箋云。若起能復之心。欲復所復之真。見妄有相。乃執真非相。見妄有生。乃執真非生。見妄有住。乃執真非住。</p>
</div>
<div class='div-orig'><p>非心非法。</p>
</div>
<div class='div-commentary'><p style="margin-left:1em">箋云。見妄有八識妄心。執真無心。見妄有軌生物解。執真非軌生物解。</p>
</div>
<div class='div-orig'><p>展轉發生。</p>
</div>
<div class='div-commentary'><p style="margin-left:1em">五展轉熏生。</p>
<p style="margin-left:1em">箋云。展來轉去發生也。</p>
</div>
<div class='div-orig'><p>生力發明。</p>
</div>
<div class='div-commentary'><p style="margin-left:1em">箋云。妄識緣塵。</p>
</div>
<div class='div-orig'><p>熏以成業。</p>
</div>
<div class='div-commentary'><p style="margin-left:1em">箋云。見相二分相熏。便成三界九地。總別報業。</p>
</div>
<div class='div-orig'><p>同業相感。因有感業。</p>
</div>
<div class='div-commentary'><p style="margin-left:1em">箋云。此是情。影取想。乃情想二法。則卵唯想生。胎因情有。溼以合感。化以離應。</p>
</div>
<div class='div-orig'><p>相滅相生。</p>
</div>
<div class='div-commentary'><p style="margin-left:1em">箋云。因有婬。則有愛。便有相生。因有殺。便有惡。則相滅。盜居二境之中。</p>
</div>
<div class='div-orig'><p>由是故有眾生顛倒。</p>
</div>
<div class='div-commentary'><p style="margin-left:1em">六結成生例。</p>
<p style="margin-left:1em">箋云。雖舉四生。影取十二類生。</p>
</div>
<div class='div-orig'><p>阿難。云何名為世界顛倒。</p>
</div>
<div class='div-commentary'><p style="margin-left:1em">後明世界生因文二。初總明三變。文二。初徵。</p>
<p style="margin-left:1em">箋云。第一。無明為能變。世界為所變。第二。世界為能變。根塵為所變。第三。根塵為能變。十二類生為所變。世界顛倒。則現識也。</p>
</div>
<div class='div-orig'><p>是有所有。分段妄生。</p>
</div>
<div class='div-commentary'><p style="margin-left:1em">後釋文二。初從迷假立。</p>
<p style="margin-left:1em">箋云。言有一分一段。四大之相生起。</p>
</div>
<div class='div-orig'><p>因此界立。非因所因。無住所住。遷流不住。因此世成。</p>
</div>
<div class='div-commentary'><p style="margin-left:1em">箋云。世者遷流義。過去遷至現在。現在遷至未來。</p>
</div>
<div class='div-orig'><p>三世四方。和合相涉。</p>
</div>
<div class='div-commentary'><p style="margin-left:1em">後變次相乘文二。初舉方明類。</p>
<p style="margin-left:1em">箋云。則第一變。能變是無明。所變是世界。如第四經云。世為遷流。界為方位。乃至一十百千。今此將方涉世。亦成十二。將世涉方。亦成十二。其中含攝第二變。世界為能變。根塵為所變。六根六塵。成十二。今除意根。隱而不知。法塵。細而難覩。唯取五根五塵為過去。東方亦有五根五塵。南西北方亦如是。未來現在亦爾。三四十二。成一千二百。</p>
</div>
<div class='div-orig'><p>變化眾生。成十二類。</p>
</div>
<div class='div-commentary'><p style="margin-left:1em">箋云。則第三變。根塵為能變。十二類生為所變。胎卵濕化等。十二中。除無色。則空散銷沈。無想。則土木金石。唯取其十。過去世界方五根五塵十類生。每一根塵上。成十類。都成一百。未來東方亦一百。現在東方亦一百。南西北方亦如是。三四十二。都成一千二百也。三世四方。和合相涉。是第一變。變化眾生成十二類。是第三變。舉第一與第三。攝取中間第二變也。</p>
</div>
<div class='div-orig'><p>是故世界。因動有聲。因聲有色。因色有香。因香有觸。因觸有味。因味知法。</p>
</div>
<div class='div-commentary'><p style="margin-left:1em">後別釋根塵。</p>
<p style="margin-left:1em">箋云。內心搖動。便有風大光起。故有聲。乃至因味知法。是六根塵也。</p>
</div>
<div class='div-orig'><p>六亂妄想成業性故。</p>
</div>
<div class='div-commentary'><p style="margin-left:1em">箋云。則六識也。業者。招感為義。既有六識取塵。便乃成三界九地。總別報業。</p>
</div>
<div class='div-orig'><p>十二區分。由此輪轉。</p>
</div>
<div class='div-commentary'><p style="margin-left:1em">箋云。由因也。六根六識。為十二區分。識塵各別。因此六識隨塵輪轉也。</p>
</div>
<div class='div-orig'><p>是故世間聲香味觸。窮十二變。為一旋復。</p>
</div>
<div class='div-commentary'><p style="margin-left:1em">箋云。世間是所依。則都舉六根六塵。言此六根六塵。皆是一度變起。此是世界為能變。六根六塵為所變。約第二變。引第三變。</p>
</div>
<div class='div-orig'><p>乘此輪轉顛倒相故。是有世界卵生。胎生。濕生。化生。有色。無色。有想。無想。若非有色。若非無色。若非有想。若非無想。</p>
</div>
<div class='div-commentary'><p style="margin-left:1em">後重明生類。</p>
<p style="margin-left:1em">疏曰。澄神靜志。氣寂心凝。一念違如。誠為妄動。</p>
<p style="margin-left:1em">箋云。則氣分鼓發之用也。本來寂靜。心凝。是真心也。</p>
<p style="margin-left:1em">疏曰。動勞神昧。色相乘主。</p>
<p style="margin-left:1em">箋云。言動轉背體。勞生覺照。神識昏昧。便有色相當情。周覆圓明。乘此而生。便有卵生。卵唯想生也。</p>
<p style="margin-left:1em">疏曰。及對諸塵。次興情欲。</p>
<p style="margin-left:1em">箋云。為有塵可對當情。便有情欲興起。胎因情有也。</p>
<p style="margin-left:1em">疏曰。情生愛盛。遇合便俱。</p>
<p style="margin-left:1em">箋云。若此情之一法生起。愛心煩盛。遇合便俱者。蓋濕以情想合。如濕地治塵便著也。</p>
<p style="margin-left:1em">疏曰。欣必厭隨。方開化類。</p>
<p style="margin-left:1em">箋云。為有情想可欣。欣久生厭。厭便隨欣。情想離者。化以離應也。</p>
<p style="margin-left:1em">疏曰。對塵鑒了。顯發心靈。</p>
<p style="margin-left:1em">箋云。有色塵可對。生鑒了。引起愛。便成有色也。</p>
<p style="margin-left:1em">疏曰。色謝迷空。轉興陰隱。</p>
<p style="margin-left:1em">箋云。謂雖有能愛之心。而無當情色境。唯是暗生亂想。便有無色類也。</p>
<p style="margin-left:1em">疏曰。意緣虗影。思可潛懷。</p>
<p style="margin-left:1em">箋云。謂雖色相當情。而有想心。緣於虗影。潛懷在心。故有有想類也。</p>
<p style="margin-left:1em">疏曰。所對將無。理成枯槁。</p>
<p style="margin-left:1em">箋云。無想。如荒夫欒木等也。</p>
<p style="margin-left:1em">疏曰。境雖期會。表籍因依。</p>
<p style="margin-left:1em">箋云。為前塵境像有。則有也為難期。須仗因依緣境。方乃稱情。便乃染成。非有色。是不有色類。如水母等也。</p>
<p style="margin-left:1em">疏曰。事有不隨。故生呼召。</p>
<p style="margin-left:1em">箋云。為前境可意。不可得遂心。乃假呪詛呼召為緣。故有非無色類。非者不也。不無色塵也。</p>
<p style="margin-left:1em">疏曰。正因難偶。互託相資。</p>
<p style="margin-left:1em">箋云。為當因依。則難相對偶。須假展轉迴互相成。遂偶其心。便有非有想類生。非有想者。不有想也。</p>
<p style="margin-left:1em">疏曰。欺罔少生。致招冤害。</p>
<p style="margin-left:1em">箋云。為前色境求之不遂。飜成怨害。便有非無相類。是不無其想也。</p>
<p style="margin-left:1em">疏曰。因雖十二。</p>
<p style="margin-left:1em">箋云。則十二類也。</p>
<p style="margin-left:1em">疏曰。究本唯雙。</p>
<p style="margin-left:1em">箋云。則是想為生使。情為潤因也。</p>
<p style="margin-left:1em">疏曰。就二研之。起由於想。</p>
<p style="margin-left:1em">箋云。言就此情想二因。而言起。皆有想。此想徧於可意。不可意境也。</p>
<p style="margin-left:1em">疏曰。想為生本。三四通標。</p>
<p style="margin-left:1em">箋云。然想為種。後時趣生。亦假其想。是生本也。然十二類生。通有想也。</p>
<p style="margin-left:1em">疏曰。情為潤因。局該欣理。</p>
<p style="margin-left:1em">箋云。愛唯從可意境也。</p>
<p style="margin-left:1em">疏曰。若雙分並攝。折中而言。</p>
<p style="margin-left:1em">箋云。情多想少。攝想從情。若情少想多。攝情從想。是雙分並攝。折中則情多想少。想多情少也。</p>
<p style="margin-left:1em">疏曰。合體互成。實難搜析。</p>
<p style="margin-left:1em">箋云。則情想合為濕生。離為化生。故云互成。為此情想。十二類生。雖熏如是。而該羅一切。誠難搜析也。</p>
<p style="margin-left:1em">疏曰。初二標種。</p>
<p style="margin-left:1em">箋云。卵唯想生。胎因情有也。</p>
<p style="margin-left:1em">疏曰。次二合明。</p>
<p style="margin-left:1em">箋云。濕以合感。化以離應也。</p>
<p style="margin-left:1em">疏曰。餘或間起岐枝。</p>
<p style="margin-left:1em">箋云。為後八類。是前四三餘。間雜而起。如路之岐。如樹之枝。則是有色有想。非有色非有想。無色無想。非無色非無想也。</p>
<p style="margin-left:1em">疏曰。或重分疊卵。</p>
<p style="margin-left:1em">箋云。則是有色無色。非有色非無色。有想無想。非有想非無想等也。</p>
<p style="margin-left:1em">疏曰。後通舉違文。且五位雖胎。何因徧列。</p>
<p style="margin-left:1em">箋云。問意言。此五位。初七羯邏藍等。此是寶積胎藏會說。唯是在胎。何故此下經。十二類生徧有也。</p>
<p style="margin-left:1em">疏曰。局言歸一。徧約種論。</p>
<p style="margin-left:1em">箋云。答謂。寶積唯局在胎位。今此經十二類生。皆徧列者。為約熏種而論。唯約一念違如而變。大都此經意。謂阿難遭摩登伽染法所逼。因示溺婬舍。說此一經。所說熏種。多因染法熏成也。</p>
<p style="margin-left:1em">疏曰。類數雖加。何以收不盡。</p>
<p style="margin-left:1em">箋云。又問。如金剛經言十類。胎生。卵生。濕生。化生。若有色。若無色。若有想。若無想。若非有想。若非無想。何以此經。便加二也。</p>
<p style="margin-left:1em">疏曰。彼論修級。此約迷塵。詳意不同。豈勞和會。</p>
<p style="margin-left:1em">箋云。是答。指金剛及別教言。修趣安布而說。此經。依約迷塵生起義說。故不同。故云豈勞和會。此答當了下。又進退答。</p>
<p style="margin-left:1em">疏曰。或有色精曜。上可通收。</p>
<p style="margin-left:1em">箋云。如下經。八萬四千精曜亂想。休咎精明。為星辰等。亦通收欲界也。</p>
<p style="margin-left:1em">疏曰。無色銷沉。通該四定。</p>
<p style="margin-left:1em">箋云。如下經。八萬四千陰隱亂想。流轉國土。空散銷沉。亦可通收空處。識處。無所有處。非想非非想處也。</p>
<p style="margin-left:1em">疏曰。然此經初譯。文實未全。待後廣文。自有分判。</p>
<p style="margin-left:1em">箋云。又答。如藏內。有重譯單譯。今此是單譯。來文未足。後文必有。然此因六根六塵。便有十二類生生起也。</p>
</div>
<div class='div-orig'><p>阿難。由因世界虗妄輪迴動顛倒故。和合氣成八萬四千飛沉亂想。</p>
</div>
<div class='div-commentary'><p style="margin-left:1em">後釋類生文二。初卵文二。初因。</p>
<p style="margin-left:1em">箋云。應云由因世界無明能變。世界所變。六根能變。六塵所變。六根六塵而為能變。十二類生而為所變。今經但舉第二變。攝取第一第三也。動則風生。當體是顛倒也。氣則氣分也。</p>
<p style="margin-left:1em">疏曰。且器界初立。風大為先。緣相繫心感成於氣。</p>
<p style="margin-left:1em">箋云。緣彼性明。相繫於心。想彼明相。故有想生也。</p>
<p style="margin-left:1em">疏曰。想為生使。運氣含心。</p>
<p style="margin-left:1em">箋云。想乃先引趣生也。運氣含心。即想也。</p>
<p style="margin-left:1em">疏曰。想立因成。創形於卵。</p>
<p style="margin-left:1em">箋云。想著彼明相。便周覆圓明之休。或於卵也。</p>
<p style="margin-left:1em">疏曰。八萬之言。約三毒增數。</p>
<p style="margin-left:1em">箋云。經中云八萬四千飛沈亂想。苦八萬四千煩惱門者。依華嚴經。五蘊五塵成十。每一蘊塵。皆有十使。鈍使五。貪嗔癡慢疑。利使五。身見邊見邪見見取戒禁取。此十法。每一為頭。十十相廣成千。更向七識。每一識上具千。過去有千。現在有千。未來有千。七識每一識有三千。三七二十一。成二萬一千。更句貪上。二萬一千。及嗔癡等分。皆有二萬一千。四箇二萬一千。成八萬四千也。</p>
</div>
<div class='div-orig'><p>如是故有卵羯邏藍。流轉國土。魚鳥龜蛇。其類充塞。</p>
</div>
<div class='div-commentary'><p style="margin-left:1em">後果。</p>
<p style="margin-left:1em">箋云。如是乃舉因。故有感果也。</p>
</div>
<div class='div-orig'><p>由因世界雜染輪迴欲顛倒故。</p>
</div>
<div class='div-commentary'><p style="margin-left:1em">二胎文二。初因。</p>
<p style="margin-left:1em">箋云。欲情也。則情想二法和合。能緣心所緣境也。</p>
</div>
<div class='div-orig'><p>和合滋成八萬四千橫竪亂想。</p>
</div>
<div class='div-commentary'><p style="margin-left:1em">箋云。滋益而成。如水能滋潤於萌芽。前能滋潤能緣心。竪直也。人仙乃直想。其身則直。龍等橫想。其身乃橫。</p>
</div>
<div class='div-orig'><p>如是故有胎遏蒲曇。流轉國土。人畜龍仙。其類充塞。</p>
</div>
<div class='div-commentary'><p style="margin-left:1em">後果。</p>
<p style="margin-left:1em">箋云。遏部曇。此云凝結。是二七日也。</p>
</div>
<div class='div-orig'><p>由因世界執著輪迴趣顛倒故。</p>
</div>
<div class='div-commentary'><p style="margin-left:1em">三濕類文二。初因。</p>
<p style="margin-left:1em">箋云。執著。謂執前境不捨也。濕生。如濕地沾塵便著。故云趣顛倒。</p>
</div>
<div class='div-orig'><p>和合煖成八萬四千飜覆亂想。</p>
</div>
<div class='div-commentary'><p style="margin-left:1em">箋云。愛感水生。燥感火生。水火相和。故云煖也。飜則棄好取醜。覆。則捨醜求妍。</p>
</div>
<div class='div-orig'><p>如是故有濕相蔽尸。流轉國土。含蠢蠕動。其類充塞。</p>
</div>
<div class='div-commentary'><p style="margin-left:1em">後果。</p>
<p style="margin-left:1em">箋云。蔽尸。此云凝厚。三七日也。含蠢動也蠕虫名。動者。大都而言。總有足無足蜈蚣蚰蜒等。則情想合也。</p>
</div>
<div class='div-orig'><p>由因世界變易輪迴假顛倒故。</p>
</div>
<div class='div-commentary'><p style="margin-left:1em">四化類文二。初因。</p>
<p style="margin-left:1em">箋云。變則前心異後。易則捨故從新也。假則假想緣心也。</p>
</div>
<div class='div-orig'><p>和合觸成八萬四千新故亂想。</p>
</div>
<div class='div-commentary'><p style="margin-left:1em">箋云。或捨故從新。或捨新從故。</p>
</div>
<div class='div-orig'><p>如是故有化相羯南。流轉國土。</p>
</div>
<div class='div-commentary'><p style="margin-left:1em">後果。</p>
<p style="margin-left:1em">箋云。羯南。此云胞。四七日也。</p>
</div>
<div class='div-orig'><p>轉蛻飛行。其類充塞。</p>
</div>
<div class='div-commentary'><p style="margin-left:1em">箋云。轉則捨故成新。蛻則虫蛻舊殻。飛則蟬。行則蠐螬。疏云螬蟬復蠐者。螬蠐虫也。此虫化為蟬。復蠐者。論衡云。蟬未化者。為因中熏種。棄舊取新。果亦招捨舊蛻而受新質。則情想離也。</p>
</div>
<div class='div-orig'><p>由因世界留礙輪迴障顛倒故。</p>
</div>
<div class='div-commentary'><p style="margin-left:1em">五有色文二。初因。</p>
<p style="margin-left:1em">箋云。謂性不通。有所障。乘此障顛倒故。</p>
</div>
<div class='div-orig'><p>和合著成八萬四千精曜亂想。</p>
</div>
<div class='div-commentary'><p style="margin-left:1em">箋云。為於前境。生愛著故。因能緣心。向前境上。精明炷耀耽著故。</p>
</div>
<div class='div-orig'><p>如是故有色相羯南。流轉國土。</p>
</div>
<div class='div-commentary'><p style="margin-left:1em">後果。</p>
<p style="margin-left:1em">箋云。謂有前塵色相可當情故。</p>
</div>
<div class='div-orig'><p>休咎精明。其類充塞。</p>
</div>
<div class='div-commentary'><p style="margin-left:1em">箋云。言因中既有境生。其精明炫耀。果招休咎。休者美也。如老人星景星德星。咎則惡星。如飛流彗孛等星也。疏言准此餘類生通上界者。為前問。類數雖加。何以收生不盡。此答云。准此有色星辰。亦可通上色界。此只通收。未為正理。緣星辰只收欲界。故但言生起。熏種即得。</p>
</div>
<div class='div-orig'><p>由因世界銷散輪迴。</p>
</div>
<div class='div-commentary'><p style="margin-left:1em">六無色文二。初因。</p>
<p style="margin-left:1em">箋云。為於前境稱心。而前境滅無。心便追想。故曰銷散。</p>
</div>
<div class='div-orig'><p>惑顛倒故。</p>
</div>
<div class='div-commentary'><p style="margin-left:1em">箋云。內心惑亂。一向顛倒。</p>
</div>
<div class='div-orig'><p>和合暗成八萬四千陰隱亂想。</p>
</div>
<div class='div-commentary'><p style="margin-left:1em">箋云。內心和合暗。生追想。無前境。空追想故。陰隱乃識也。</p>
</div>
<div class='div-orig'><p>如是故有無色羯南。流轉國土。空散銷沈。其類充塞。</p>
</div>
<div class='div-commentary'><p style="margin-left:1em">後果。</p>
<p style="margin-left:1em">箋云。由因生銷散。果招空散銷沈。無有色相。如舜若多神。則情銷識散。然此空散。通收無色界。</p>
</div>
<div class='div-orig'><p>由因世界罔象輪迴。</p>
</div>
<div class='div-commentary'><p style="margin-left:1em">七有想文二。初因。</p>
<p style="margin-left:1em">箋云。罔者無也。象則想象也。</p>
</div>
<div class='div-orig'><p>影顛倒故。和合憶成八萬四千潛結亂想。</p>
</div>
<div class='div-commentary'><p style="margin-left:1em">箋云。為罔象無形。似有似無。但起有想之心。緣彼影象。便生思憶。故云和合憶成也。潛結亂想。為前境或有或無。雖緣影象。便潛隱結構。成於亂想。當體輪迴。</p>
</div>
<div class='div-orig'><p>如是故有想相羯南。流轉國土。神鬼精靈。其類充塞。</p>
</div>
<div class='div-commentary'><p style="margin-left:1em">後果。</p>
<p style="margin-left:1em">箋云。為因中緣於罔象。果招神鬼精靈。或有或無。罔象之間也。在天曰神。在地曰祇。在人曰鬼。土木山石曰精靈。</p>
</div>
<div class='div-orig'><p>由因世界愚鈍輪迴癡顛倒故。</p>
</div>
<div class='div-commentary'><p style="margin-left:1em">八無想文二。初因。</p>
<p style="margin-left:1em">箋云。為於前境不了。無黠慧之能。不了色無常。<span class='corr'>但</span>加執著追想。故云癡顛倒。</p>
</div>
<div class='div-orig'><p>和合頑成八萬四千枯槁亂想。</p>
</div>
<div class='div-commentary'><p style="margin-left:1em">箋云。為前境謝。但懷喧囂追。想便成枯槁。即情枯念槁也。</p>
</div>
<div class='div-orig'><p>如是故有無想羯南。流轉國土。精神化為土木金石。其類充塞。</p>
</div>
<div class='div-commentary'><p style="margin-left:1em">後果。</p>
<p style="margin-left:1em">箋云。為追想前境想久。精神變為土木金石也。昔黃帝之女。化為荒夫之草。人行觸之。則夫貞志。山海經云。昔有婦。望夫不見。化為欒木樹也。亦如武昌山北。有望夫石。云昔有婦。其夫從役赴國難。婦攜弱子。餞送此山。立望夫而死。化為立石也。疏主云。外典雖明。內教未見。無由引證。或通收相分言。雖說化為土木金石。但通收相分。或許類□生言。或許有情化無情。如外道成石。□那立義期吼也。疏主又云。待後有全本。不可言定。</p>
</div>
<div class='div-orig'><p>由因世界相待輪迴偽顛倒故。和合染成八萬四千因依亂想。</p>
</div>
<div class='div-commentary'><p style="margin-left:1em">九非有色文二。初因。</p>
<p style="margin-left:1em">箋云。謂前境難會。因依互相仔待。皆成虗偽不正。或得相偶。便生愛染故云和合染成也。</p>
</div>
<div class='div-orig'><p>如是故有非有色相成色羯南。流轉國土。諸水母等。以蝦為目。其類充塞。</p>
</div>
<div class='div-commentary'><p style="margin-left:1em">後果。</p>
<p style="margin-left:1em">箋云。謂無端的色相。是無色。假仗因依。然後便有色境當情。既有色當情。乃生染著。或有色。難為期會。乃是無色果□。水母。亦名蛇。<span class='note-inline'>(勅嫁反)</span>似盤以蝦為目。海水鹹。因雨滴水。風擊結成也。</p>
</div>
<div class='div-orig'><p>由因世界相引輪迴性顛倒故。和合呪成八萬四千呼召亂想。</p>
</div>
<div class='div-commentary'><p style="margin-left:1em">十非無色文二。初因。</p>
<p style="margin-left:1em">箋云。為前境相牽引也。性顛倒故者。引起能緣心性也。呪成呼召者。呪呾呼召也。</p>
</div>
<div class='div-orig'><p>由是故有非無色相無色羯南。流轉國土。呪咀厭生。其類充塞。</p>
</div>
<div class='div-commentary'><p style="margin-left:1em">後果。</p>
<p style="margin-left:1em">箋云。非無色者。不無色也。厭生。則是厭禱生人也。或書他人名字。向山林石壁之上。星辰日月之下。呪咀厭禱也。</p>
</div>
<div class='div-orig'><p>由因世界合妄輪迴罔顛倒故。和合異成八萬四千迴互亂想。</p>
</div>
<div class='div-commentary'><p style="margin-left:1em">十一非有想文二。初因。</p>
<p style="margin-left:1em">箋云。言彼此皆妄相合也。罔無也。言彼前物無心。被他顛倒呪成。却成他子也。</p>
</div>
<div class='div-orig'><p>如是故有非有想相成想羯南。流轉國土。彼蒲盧等。異質相成。其類充塞。</p>
</div>
<div class='div-commentary'><p style="margin-left:1em">後果。</p>
<p style="margin-left:1em">箋云。非有想者。不有想也。為前境不有想也。蒲盧者。爾雅釋虫云。果臝蒲盧。注云。即細腰蜂。俗呼之為蠮螉。或採菜虫蜘蛛為子。疏云。彼冀迴他者。為能緣心。欲迴他故。果招呪青虫為兒也。此懷私託者。為因中無心合會。只伏私託。界亦招私託為兒也。子無想成想。乃母有想。將舌關扇。道似我似我。則別異之質成形。如青虫之質。却成細腰蜂也。</p>
</div>
<div class='div-orig'><p>由因世界怨害輪迴殺顛倒故。</p>
</div>
<div class='div-commentary'><p style="margin-left:1em">十二非無想文二。初因。</p>
<p style="margin-left:1em">箋云。或財或色。互相殺害。結成怨對。有此殺顛倒故。</p>
</div>
<div class='div-orig'><p>和合怪成八萬四千食父母想。</p>
</div>
<div class='div-commentary'><p style="margin-left:1em">箋云。因有怨害。便成怪異。為親。以子殺父。是怪故。非無想者。謂父母不無想也。</p>
</div>
<div class='div-orig'><p>如是故有非無想相無想羯南。流轉國土。如土梟等。附塊為兒。及破鏡鳥。以毒樹果。抱為其子。子成父母皆遭其食。其類充塞。</p>
</div>
<div class='div-commentary'><p style="margin-left:1em">後果。</p>
<p style="margin-left:1em">箋云。無想羯南。謂土塊樹子。則無想。疏云。破銷害嚴。賢王絕類者。出山海經。云軒轅帝時。□破鏡獸出林。帝見之問。是何物。臣謂是破鏡獸。緣眼似破鏡。害父方出林。帝便害之。獸□鳥二名。疏主言。未審也。</p>
</div>
<div class='div-orig'><p>是名眾生十二種類。</p>
</div>
<div class='div-commentary'><p style="margin-left:1em">後□。</p>
<p style="margin-left:1em">箋云。問。阿難前來既請六十聖位。何故言十二類生。答。意謂因有十二類。生起虗妄。□舉生起。合位□妄。然後□□修行也。</p>
</div>
<p class='juan'>大佛頂首楞嚴經卷第七下</p></div>
</div><!-- end of div[@id='body'] -->
</body></html>