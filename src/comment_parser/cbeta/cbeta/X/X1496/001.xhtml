<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>慈悲道場水懺法科註</title>
  <link rel="stylesheet" type="text/css" href="../cbeta.css" />
</head>
<body>
<div id='body'>

<div class='div-xu'><a id='mulu1' />
<p class='h1'>No. 1496-A 慈悲道場水懺原敘</p><p>凡謂聖教制作。未有無所感而為之者也。昔唐懿宗時。有悟達國師知玄者。邂逅迦諾尊者於京師叢林。尊者化身。示迦摩羅疾。眾皆嫌惡。惟知玄師殷勤顧問。略無厭色。欲分袂。尊者感其風義。祝之曰。向後有難。可往西蜀彭州九龍山相詣。其山有松為誌。無何知玄師以道德昭著。懿宗親臨法席。稱為國師。復賜沉香為座。恩渥甚厚。自爾忽生人面瘡於膝上。眉目口齒俱備。每以飲食餧之。則開口吞啖。與人無異。徧召名醫。皆不能治。因記昔日尊者之語。入山相尋。果見二松於煙雲間。即趍其所。崇樓廣殿。金碧交輝。尊者顧接甚歡。遂以所苦告之。尊者曰。無傷也。巖下有泉。濯之當愈。命童子引至泉所。方掬水間。其瘡大呼曰。且未可洗。師曾讀漢書袁盎晁錯傳乎。師曰曾讀。既曾讀。寧不知盎斬錯於東市。其冤為何如哉。累世求報於師。而師為十世高僧。戒律精嚴。報不得其便。今師受人主寵遇。過奢名利心起。於德有損。故能害之。師即袁盎。吾即晁錯也。適蒙迦諾尊者洗我以三昧法水。自此不復與師為冤矣。國師凜然。魂不住體。其痛徹髓。絕而復甦。瘡亦不見。回顧殿宇。忽然如失。師遂卓菴於所。修懺文三卷。由歷劫因果之不昧。舉世受報之有徵。葢取三昧水。洗冤業為義。故名曰水懺。</p>
</div>
<div class='div-other'><a id='mulu2' />
<p class='h1'>緣起文</p><p>恭聞水懺僧寶建言。迦諾尊者。澍三昧中之法流。悟達國師。洗十生前之罪垢。觀心空處。隨形孽影全消。掬水灌時。劇報惡瘡尋滅。<span class='corr'>已</span>釋生生莫解之冤。必懺佛佛無赦之罪。譬如藥中。服其善見。是病皆瘳。照中耀其神光。無幽不燭者矣。玄公既感遇聖師。願施仁末世。由是錄諸佛之洪名。<span class='corr'>采</span>羣經之玄義。俾展演者。轉冤家如眷屬。敬禮者。變罪藪為福田。茲者要祈業海波平。仰叩覺王。必蒙加被。</p>
</div>
<div class='div-other'><a id='mulu3' />
<p class='h1'>例言</p><p>六經之有註疏。內典之有譯解。由來久矣。顧註經多。而註懺少。此何說歟。竊以竺乾立教。既開懺悔一門。則懺從何懺。悔從何悔。必當使懺文大義。綱舉目張。肌分擘解。然後四眾聞之。心地頓開。言言有會。科註之役　師。正欲如上所說。肩仔勿辭也。至其寒暑罔間。既竭苦心。而證據則援引諸經。攷究又悉。本大藏即或有未註。或云再考者。皆係闕疑。初非忽略。講過又講之。疵固無庸。其重複杜撰臆見之陋。絕未敢為私增。</p>
<p>懺文。文有長短。註亦詳略不齊。今科註長段處。既依總科。分為段落。其短段註法。恐前後繙檢。猝難理會。槩遵藏本。諸品經典。少指頭緒。覽者徐可得之。以云挂一漏萬。則不敢辭。若言飾智炫奇。失之遠矣。</p>
<p>憶師業儒授經。即留心內典。後因家難洊至。拋棄世緣。禮　超凡大師於金峨授記。為賢首法嗣。雖常隨大師之請都講執事。如陳婆渡與江心定橋。洎今龍住。皆躳自陞座者也。科註之成。　師固夙有弘願。然起於某年某月者。嚮未前聞。竣於丁卯年臘月者。因師病篤。絕筆註懺。高閣未及啟講。不無遺哀。但素衷少遂。而法寶流通。繼往開來。亦窺見一斑矣。</p>
<p>懺文三卷。首簡俱有贊佛偈四句。今首兩卷不註。獨註末卷。　師遵古本科註。仍註末卷。不及註者。病篤而止。識者幸勿附和忌嫉吾師者。翻前刻心經脫略之案。妄肆譏評。要當自具重瞳。萬母為彼魔嬈。</p>
<p>內典難字向俱音註。極易攷詳。然亥豕魯魚舛譌正復不免。今科註悉本字彚。細心訂核。繕寫工梓。既便唪持。亦通書法。一切音韻筆畫。務歸典雅。並不侏儷。捐資剞劂。固　佛祖之光明。隨力捨施。亦檀那之福慧。卷內如心蓮湯子。首先頓施。外其四眾。兩錢分計。咸各彚登。刻之卷首。洵與受報酬之盛舉矣。若　師高足。唯一匍匐。善門錙銖。不爽總期。</p>
<p>龍象永耀。貝葉常榮。勞不可忘。名應均附。</p>
<p>旹在康熈己巳初秋穀旦</p>

<ul class="">
<li>傳人龍伯寅</li>

<li>倪培基筦生</li>

<li>湯建章心蓮</li>

<li>楊靈伊即中</li>

<li>徐行睿二魯</li>

<li>周嗣炳旦如</li>

<li>聞靈瑞璘友</li>
</ul><p>同識</p>

<ul class="">
<li>釋本生契山</li>

<li>寂乾行觀</li>

<li>成式蓮因</li>

<li>重隆祖定</li>
</ul><p>同校</p>
</div>
<div class='div-other'><a id='mulu4' />
<p class='h1'>水懺總科</p>
<ul class="">
<li>水懺科大分分<span class="note-inline">(二)</span>
<ul class="">
<li>初總出懺名</li>

<li>二正陳懺文<span class="note-inline">(二)</span>
<ul class="">
<li>初敘述分<span class="note-inline">(二)</span>
<ul class="">
<li>初證信<span class="note-inline">(二)</span>
<ul class="">
<li>初序說懺由<span class="note-inline">(一切)</span></li>

<li>引經證成<span class="note-inline">(良以)</span></li>
</ul></li>

<li>二發起<span class="note-inline">(四)</span>
<ul class="">
<li>初略序罪因<span class="note-inline">(凡夫)</span></li>

<li>二泛指罪相<span class="note-inline">(不信)</span></li>

<li>三約懺三世<span class="note-inline">(過去)</span></li>

<li>四求證佛聖<span class="note-inline">(是故)</span></li>
</ul></li>
</ul></li>

<li>二正說分<span class="note-inline">(二)</span>
<ul class="">
<li>初懺悔門<span class="note-inline">(三)</span>
<ul class="">
<li>初標章總示三障<span class="note-inline">(三)</span>
<ul class="">
<li>初顯益勸歸<span class="note-inline">(禮諸)</span></li>

<li>二示相令懺<span class="note-inline">(是故)</span></li>

<li>三略陳罪相<span class="note-inline">(二)</span>
<ul class="">
<li>初起障之因<span class="note-inline">(今日)</span></li>

<li>二除障之緣<span class="note-inline">(三)</span>
<ul class="">
<li>初列數定名<span class="note-inline">(然其)</span></li>

<li>二勸修獲益<span class="note-inline">(所以)</span></li>

<li>三運心審滅<span class="note-inline">(四)</span>
<ul class="">
<li>初另標七種<span class="note-inline">(是故)</span></li>

<li>二徵名列類<span class="note-inline">(何等)</span></li>

<li>三牒名別釋<span class="note-inline">(七)</span>
<ul class="">
<li>初慚愧<span class="note-inline">(三)</span>
<ul class="">
<li>初牒<span class="note-inline">(第一)</span></li>

<li>二釋<span class="note-inline">(自惟)</span></li>

<li>三結<span class="note-inline">(此實)</span></li>
</ul></li>

<li>二恐怖<span class="note-inline">(三)</span>
<ul class="">
<li>初牒<span class="note-inline">(第二)</span></li>

<li>二釋<span class="note-inline">(此是)</span></li>

<li>三結<span class="note-inline">(如此)</span></li>
</ul></li>

<li>三厭離<span class="note-inline">(三)</span>
<ul class="">
<li>初牒<span class="note-inline">(第三)</span></li>

<li>二釋<span class="note-inline">(相與)</span></li>

<li>三結<span class="note-inline">(生死)</span></li>
</ul></li>

<li>四發心<span class="note-inline">(三)</span>
<ul class="">
<li>初牒<span class="note-inline">(第四)</span></li>

<li>二釋<span class="note-inline">(經言)</span></li>

<li>三結<span class="note-inline">(欲得)</span></li>
</ul></li>

<li>五平等<span class="note-inline">(三)</span>
<ul class="">
<li>初牒<span class="note-inline">(第五)</span></li>

<li>二釋<span class="note-inline">(於一)</span></li>

<li>三結<span class="note-inline">(以分)</span></li>
</ul></li>

<li>六報恩<span class="note-inline">(三)</span>
<ul class="">
<li>初牒<span class="note-inline">(第六)</span></li>

<li>二釋<span class="note-inline">(如來)</span></li>

<li>三結<span class="note-inline">(我等)</span></li>
</ul></li>

<li>七性空<span class="note-inline">(三)</span>
<ul class="">
<li>初牒<span class="note-inline">(第七)</span></li>

<li>二釋<span class="note-inline">(罪無)</span></li>

<li>三結<span class="note-inline">(故知)</span></li>
</ul></li>
</ul></li>

<li>四結上勸誡<span class="note-inline">(二)</span>
<ul class="">
<li>初勸如法之得<span class="note-inline">(生如)</span></li>

<li>二誡不如法之失<span class="note-inline">(三)</span>
<ul class="">
<li>初反明誡怠<span class="note-inline">(若復)</span></li>

<li>二引喻誡迷<span class="note-inline">(且復)</span></li>

<li>三引經誡覆<span class="note-inline">(經中)</span></li>
</ul></li>
</ul></li>
</ul></li>
</ul></li>
</ul></li>
</ul></li>

<li>二追前略釋三障<span class="note-inline">(二)</span>
<ul class="">
<li>初由藉<span class="note-inline">(所言)</span></li>

<li>二結懺<span class="note-inline">(是故)</span></li>
</ul></li>

<li>三分章廣釋三障<span class="note-inline">(三)</span>
<ul class="">
<li>初煩惱障<span class="note-inline">(六)</span>
<ul class="">
<li>初推煩惱根本<span class="note-inline">(四)</span>
<ul class="">
<li>初標障所起<span class="note-inline">(第一)</span></li>

<li>二因申三毒<span class="note-inline">(意業)</span></li>

<li>三果感五趣<span class="note-inline">(是故)</span></li>

<li>四結令懺悔<span class="note-inline">(是故)</span></li>
</ul></li>

<li>二出煩惱過患<span class="note-inline">(二)</span>
<ul class="">
<li>初諸聖所呵<span class="note-inline">(夫此)</span></li>

<li>二結令懺悔<span class="note-inline">(是故)</span></li>
</ul></li>

<li>三明煩惱造罪<span class="note-inline">(二)</span>
<ul class="">
<li>初列數分懺<span class="note-inline">(六)</span>
<ul class="">
<li>初三數<span class="note-inline">(四)</span>
<ul class="">
<li>初明時處<span class="note-inline">(某等)</span></li>

<li>二列相<span class="note-inline">(或因)</span></li>

<li>三結罪<span class="note-inline">(如是)</span></li>

<li>四陳懺<span class="note-inline">(今日)</span></li>
</ul></li>

<li>二四數<span class="note-inline">(四)</span>
<ul class="">
<li>初明時<span class="note-inline">(又復)</span></li>

<li>三結罪<span class="note-inline">(如是)</span></li>

<li>二列相<span class="note-inline">(或因)</span></li>

<li>四陳懺<span class="note-inline">(今日)</span></li>
</ul></li>

<li>三五數<span class="note-inline">(四)</span>
<ul class="">
<li>初明時<span class="note-inline">(又復)</span></li>

<li>二列相<span class="note-inline">(或因)</span></li>

<li>三結罪<span class="note-inline">(如是)</span></li>

<li>四陳懺<span class="note-inline">(今日)</span></li>
</ul></li>

<li>四六數<span class="note-inline">(四)</span>
<ul class="">
<li>初明時<span class="note-inline">(又復)</span></li>

<li>二列相<span class="note-inline">(或因)</span></li>

<li>三結罪<span class="note-inline">(如是)</span></li>

<li>四陳懺<span class="note-inline">(今日)</span></li>
</ul></li>

<li>五七數<span class="note-inline">(四)</span>
<ul class="">
<li>初明時<span class="note-inline">(又復)</span></li>

<li>二列相<span class="note-inline">(或因)</span></li>

<li>三結罪<span class="note-inline">(如是)</span></li>

<li>四陳懺<span class="note-inline">(今日)</span></li>
</ul></li>

<li>六總數<span class="note-inline">(四)</span>
<ul class="">
<li>初明時<span class="note-inline">(又復)</span></li>

<li>二列相<span class="note-inline">(或因)</span></li>

<li>三結罪<span class="note-inline">(惱亂)</span></li>

<li>四陳懺<span class="note-inline">(今日)</span></li>
</ul></li>
</ul></li>

<li>二發願總懺<span class="note-inline">(二)</span>
<ul class="">
<li>初承前申願<span class="note-inline">(願某)</span></li>

<li>二禮佛結願<span class="note-inline">(發願)</span></li>
</ul></li>
</ul></li>

<li>四示煩惱懺悔<span class="note-inline">(四)</span>
<ul class="">
<li>初承前起後<span class="note-inline">(禮諸)</span></li>

<li>二立懺之意<span class="note-inline">(五)</span>
<ul class="">
<li>初牒名<span class="note-inline">(夫論)</span></li>

<li>二釋義<span class="note-inline">(本是)</span></li>

<li>三出過<span class="note-inline">(人之)</span></li>

<li>四誡覆<span class="note-inline">(但智)</span></li>

<li>五獲益<span class="note-inline">(若能)</span></li>
</ul></li>

<li>三行懺之法<span class="note-inline">(二)</span>
<ul class="">
<li>初策三業<span class="note-inline">(若欲)</span></li>

<li>二發二心<span class="note-inline">(三)</span>
<ul class="">
<li>初標舉<span class="note-inline">(生二)</span></li>

<li>二念無常<span class="note-inline">(一者)</span></li>

<li>三念正法<span class="note-inline">(二)</span>
<ul class="">
<li>初不修善<span class="note-inline">(二者)</span></li>

<li>二復造惡<span class="note-inline">(五)</span>
<ul class="">
<li>初諸聖難瞞<span class="note-inline">(而今)</span></li>

<li>二怨證莫解<span class="note-inline">(夫論)</span></li>

<li>三業無可隱<span class="note-inline">(如經)</span></li>

<li>四報無人代<span class="note-inline">(於是)</span></li>

<li>五策勵及時<span class="note-inline">(我等)</span></li>
</ul></li>
</ul></li>
</ul></li>
</ul></li>

<li>四結令懺悔<span class="note-inline">(是故)</span></li>
</ul></li>

<li>五列煩惱名目○</li>

<li>六廣煩惱行障○</li>
</ul></li>

<li>二業障○</li>

<li>三報障○</li>
</ul></li>
</ul></li>

<li>二迴向門○</li>
</ul></li>
</ul></li>
</ul></li>
</ul>
<ul class="">
<li>○五列煩惱名目<span class="note-inline">(二)</span>
<ul class="">
<li>初列數分懺<span class="note-inline">(二)</span>
<ul class="">
<li>初原因<span class="note-inline">(某等)</span></li>

<li>二列數<span class="note-inline">(五)</span>
<ul class="">
<li>初懺十使<span class="note-inline">(二)</span>
<ul class="">
<li>初列相<span class="note-inline">(或躭)</span></li>

<li>二陳懺<span class="note-inline">(今日)</span></li>
</ul></li>

<li>二懺十三隨<span class="note-inline">(又復)</span></li>

<li>三懺三乘<span class="note-inline">(於苦)</span></li>

<li>四結罪<span class="note-inline">(無量)</span></li>

<li>五陳懺<span class="note-inline">(今日)</span></li>
</ul></li>
</ul></li>

<li>二發願總懺<span class="note-inline">(二)</span>
<ul class="">
<li>初承前申願<span class="note-inline">(二)</span>
<ul class="">
<li>初離過<span class="note-inline">(某等)</span></li>

<li>二成德<span class="note-inline">(修八)</span></li>
</ul></li>

<li>二禮佛結願<span class="note-inline">(懺悔已竟)</span></li>
</ul></li>
</ul></li>
</ul>
<ul class="">
<li>○六廣煩惱行障<span class="note-inline">(五)</span>
<ul class="">
<li>初承前起後<span class="note-inline">(禮諸)</span></li>

<li>二策修觀行<span class="note-inline">(三)</span>
<ul class="">
<li>初及時勉進<span class="note-inline">(某等)</span></li>

<li>二徵名標觀<span class="note-inline">(何等)</span></li>

<li>三疊名別釋<span class="note-inline">(四)</span>
<ul class="">
<li>初觀因緣<span class="note-inline">(三)</span>
<ul class="">
<li>初牒名<span class="note-inline">(第一)</span></li>

<li>二釋義<span class="note-inline">(知我)</span></li>

<li>三結觀<span class="note-inline">(以是)</span></li>
</ul></li>

<li>二觀果報<span class="note-inline">(三)</span>
<ul class="">
<li>初疊名<span class="note-inline">(第二)</span></li>

<li>二釋義<span class="note-inline">(所有)</span></li>

<li>三結觀<span class="note-inline">(此亦)</span></li>
</ul></li>

<li>三觀自身<span class="note-inline">(三)</span>
<ul class="">
<li>初疊名<span class="note-inline">(第三)</span></li>

<li>二釋義<span class="note-inline">(雖有)</span></li>

<li>三結觀<span class="note-inline">(我今)</span></li>
</ul></li>

<li>四觀如來<span class="note-inline">(三)</span>
<ul class="">
<li>初疊名<span class="note-inline">(第四)</span></li>

<li>二釋義<span class="note-inline">(無為)</span></li>

<li>三結觀<span class="note-inline">(雖復)</span></li>
</ul></li>
</ul></li>
</ul></li>

<li>三總念懺悔<span class="note-inline">(生如)</span></li>

<li>四沓陳名數<span class="note-inline">(三)</span>
<ul class="">
<li>初原因<span class="note-inline">(某等)</span></li>

<li>二列障<span class="note-inline">(六)</span>
<ul class="">
<li>初三寶<span class="note-inline">(起障)</span></li>

<li>二三世<span class="note-inline">(起障)</span></li>

<li>三人天<span class="note-inline">(二)</span>
<ul class="">
<li>初三界<span class="note-inline">(障受)</span></li>

<li>二六結<span class="note-inline">(障不)</span></li>
</ul></li>

<li>四二乘<span class="note-inline">(六)</span>
<ul class="">
<li>初七方便<span class="note-inline">(障安)</span></li>

<li>二心慧<span class="note-inline">(慈悲)</span></li>

<li>三三觀<span class="note-inline">(空平)</span></li>

<li>四道品<span class="note-inline">(助道)</span></li>

<li>五禪定<span class="note-inline">(八解)</span></li>

<li>六智定<span class="note-inline">(于十)</span></li>
</ul></li>

<li>五菩薩<span class="note-inline">(七)</span>
<ul class="">
<li>初說通<span class="note-inline">(三三)</span></li>

<li>二六度<span class="note-inline">(六度)</span></li>

<li>三四攝<span class="note-inline">(四攝)</span></li>

<li>四四弘<span class="note-inline">(大乘)</span></li>

<li>五明行<span class="note-inline">(十明)</span></li>

<li>六向願<span class="note-inline">(十迴)</span></li>

<li>七十地<span class="note-inline">(初地)</span></li>
</ul></li>

<li>六佛果<span class="note-inline">(障佛)</span></li>
</ul></li>
</ul></li>

<li>三懺<span class="note-inline">(如是)</span>
<ul class="">
<li>五發願總懺<span class="note-inline">(二)</span>
<ul class="">
<li>初承前申願<span class="note-inline">(二)</span></li>

<li>初成德<span class="note-inline">(四)</span>
<ul class="">
<li>初成勝報<span class="note-inline">(願藉)</span></li>

<li>二廣修行<span class="note-inline">(以如)</span></li>

<li>三得定慧<span class="note-inline">(於諸)</span></li>

<li>四善說法<span class="note-inline">(樂說)</span></li>
</ul></li>

<li>二斷惑<span class="note-inline">(二)</span>
<ul class="">
<li>初永斷<span class="note-inline">(令此)</span></li>

<li>二頓悟<span class="note-inline">(無漏)</span></li>
</ul></li>
</ul></li>

<li>二禮佛結願<span class="note-inline">(發願)</span></li>
</ul></li>
</ul></li>
</ul>
<ul class="">
<li>○二業障<span class="note-inline">(二)</span>
<ul class="">
<li>初顯業報<span class="note-inline">(四)</span>
<ul class="">
<li>初承前起後<span class="note-inline">(禮諸)</span></li>

<li>二示不明業力<span class="note-inline">(夫業)</span></li>

<li>三因不達業理<span class="note-inline">(五)</span>
<ul class="">
<li>初正明<span class="note-inline">(何以)</span></li>

<li>二標徵<span class="note-inline">(何以)</span></li>

<li>三疊釋<span class="note-inline">(現報)</span></li>

<li>四詳明<span class="note-inline">(若今)</span></li>

<li>五引證<span class="note-inline">(所以)</span></li>
</ul></li>

<li>四令行懺獲益<span class="note-inline">(過去)</span></li>
</ul></li>

<li>二列業相<span class="note-inline">(二)</span>
<ul class="">
<li>初總相懺<span class="note-inline">(三)</span>
<ul class="">
<li>初懺悔<span class="note-inline">(三)</span>
<ul class="">
<li>初列相<span class="note-inline">(四)</span>
<ul class="">
<li>初總明<span class="note-inline">(某等)</span></li>

<li>二犯重<span class="note-inline">(或作)</span></li>

<li>三犯輕<span class="note-inline">(優婆)</span></li>

<li>四雜舉<span class="note-inline">(於諸)</span></li>
</ul></li>

<li>二結罪<span class="note-inline">(如是)</span></li>

<li>三陳懺<span class="note-inline">(今日)</span></li>
</ul></li>

<li>二發願<span class="note-inline">(二)</span>
<ul class="">
<li>初離過<span class="note-inline">(某等)</span></li>

<li>二成德<span class="note-inline">(常習)</span></li>
</ul></li>

<li>三結願<span class="note-inline">(歸依)</span></li>
</ul></li>

<li>二別相懺○</li>
</ul></li>
</ul></li>
</ul>
<ul class="">
<li>○二別相懺<span class="note-inline">(三)</span>
<ul class="">
<li>初承前起後<span class="note-inline">(某等)</span></li>

<li>二別中總舉<span class="note-inline">(若總)</span></li>

<li>三別中別列<span class="note-inline">(二)</span>
<ul class="">
<li>初總標<span class="note-inline">(別相)</span></li>

<li>二分列<span class="note-inline">(二)</span>
<ul class="">
<li>初牒標<span class="note-inline">(身三)</span></li>

<li>二分釋<span class="note-inline">(五)</span>
<ul class="">
<li>初身業<span class="note-inline">(三)</span>
<ul class="">
<li>初殺<span class="note-inline">(二)</span>
<ul class="">
<li>初列罪分懺<span class="note-inline">(六)</span>
<ul class="">
<li>初食噉<span class="note-inline">(二)</span>
<ul class="">
<li>初引經證罪<span class="note-inline">(二)</span>
<ul class="">
<li>初傷慈<span class="note-inline">(第一)</span></li>

<li>二苦報<span class="note-inline">(二)</span>
<ul class="">
<li>初略明苦報<span class="note-inline">(二)</span>
<ul class="">
<li>初明報<span class="note-inline">(又言)</span></li>

<li>二悔罪<span class="note-inline">(然所)</span></li>
</ul></li>

<li>二備明苦報<span class="note-inline">(二)</span>
<ul class="">
<li>初三塗<span class="note-inline">(是故)</span></li>

<li>二人類<span class="note-inline">(若生)</span></li>
</ul></li>
</ul></li>
</ul></li>

<li>二結懺令除<span class="note-inline">(二)</span>
<ul class="">
<li>初結罪<span class="note-inline">(殺害)</span></li>

<li>二陳懺<span class="note-inline">(是故)</span></li>
</ul></li>
</ul></li>

<li>二種種殺<span class="note-inline">(四)</span>
<ul class="">
<li>初殺因<span class="note-inline">(某等)</span></li>

<li>二殺業<span class="note-inline">(或破)</span></li>

<li>三結罪<span class="note-inline">(如是)</span></li>

<li>四陳懺<span class="note-inline">(今日)</span></li>
</ul></li>

<li>三畜類<span class="note-inline">(三)</span>
<ul class="">
<li>初傷生<span class="note-inline">(或以)</span></li>

<li>二苦相<span class="note-inline">(使其)</span></li>

<li>三警迷<span class="note-inline">(但使)</span></li>
</ul></li>

<li>四人類<span class="note-inline">(三)</span>
<ul class="">
<li>初列相<span class="note-inline">(二)</span>
<ul class="">
<li>初人類<span class="note-inline">(又復)</span></li>

<li>二雜類<span class="note-inline">(或塞)</span></li>
</ul></li>

<li>二結罪<span class="note-inline">(如是)</span></li>

<li>三陳懺<span class="note-inline">(今日)</span></li>
</ul></li>

<li>五微命<span class="note-inline">(三)</span>
<ul class="">
<li>初列罪<span class="note-inline">(又復)</span></li>

<li>二無知<span class="note-inline">(凡夫)</span></li>

<li>三陳懺<span class="note-inline">(今日)</span></li>
</ul></li>

<li>六刑獄<span class="note-inline">(三)</span>
<ul class="">
<li>初列罪<span class="note-inline">(又復)</span></li>

<li>二陳罪<span class="note-inline">(如是)</span></li>

<li>三陳懺<span class="note-inline">(今日)</span></li>
</ul></li>
</ul></li>

<li>二發願總懺<span class="note-inline">(三)</span>
<ul class="">
<li>初拔苦<span class="note-inline">(願承)</span></li>

<li>二與樂<span class="note-inline">(然後)</span></li>

<li>三結懺<span class="note-inline">(我今)</span></li>
</ul></li>
</ul></li>

<li>二盜<span class="note-inline">(三)</span>
<ul class="">
<li>初承前起後<span class="note-inline">(禮諸)</span></li>

<li>二列罪分懺<span class="note-inline">(二)</span>
<ul class="">
<li>初總舉以勸<span class="note-inline">(四)</span>
<ul class="">
<li>初出過<span class="note-inline">(經中)</span></li>

<li>二顯報<span class="note-inline">(致使)</span></li>

<li>三結罪<span class="note-inline">(劫盜)</span></li>

<li>四陳懺<span class="note-inline">(是故)</span></li>
</ul></li>

<li>二別釋令懺<span class="note-inline">(六)</span>
<ul class="">
<li>初官民物<span class="note-inline">(二)</span>
<ul class="">
<li>初列罪<span class="note-inline">(自從)</span></li>

<li>二陳懺<span class="note-inline">(如是)</span></li>
</ul></li>

<li>二三寶物<span class="note-inline">(二)</span>
<ul class="">
<li>初列罪<span class="note-inline">(又復)</span></li>

<li>二陳懺<span class="note-inline">(如是)</span></li>
</ul></li>

<li>三親隣物<span class="note-inline">(二)</span>
<ul class="">
<li>初列罪<span class="note-inline">(又復)</span></li>

<li>二陳懺<span class="note-inline">(如是)</span></li>
</ul></li>

<li>四百姓物<span class="note-inline">(二)</span>
<ul class="">
<li>初列罪<span class="note-inline">(又復)</span></li>

<li>二陳懺<span class="note-inline">(如是)</span></li>
</ul></li>

<li>五交易物<span class="note-inline">(二)</span>
<ul class="">
<li>初列罪<span class="note-inline">(又復)</span></li>

<li>二陳懺<span class="note-inline">(如是)</span></li>
</ul></li>

<li>六雜舉物<span class="note-inline">(二)</span>
<ul class="">
<li>初列罪<span class="note-inline">(又復)</span></li>

<li>二陳懺<span class="note-inline">(如是)</span></li>
</ul></li>
</ul></li>
</ul></li>

<li>三承懺發願<span class="note-inline">(二)</span>
<ul class="">
<li>初四緣不缺<span class="note-inline">(願承)</span></li>

<li>二檀度同修<span class="note-inline">(一切)</span></li>
</ul></li>
</ul></li>

<li>三婬<span class="note-inline">(二)</span>
<ul class="">
<li>初列罪分懺<span class="note-inline">(二)</span>
<ul class="">
<li>初訶欲<span class="note-inline">(三)</span>
<ul class="">
<li>初誡欲習<span class="note-inline">(次復)</span></li>

<li>二示苦報<span class="note-inline">(所以)</span></li>

<li>三陳懺悔<span class="note-inline">(婬欲)</span></li>
</ul></li>

<li>二列罪<span class="note-inline">(二)</span>
<ul class="">
<li>初出罪相<span class="note-inline">(又復)</span></li>

<li>二陳懺悔<span class="note-inline">(如是)</span></li>
</ul></li>
</ul></li>

<li>二發願總懺<span class="note-inline">(三)</span>
<ul class="">
<li>初感勝報<span class="note-inline">(願承)</span></li>

<li>二修觀行<span class="note-inline">(了悟)</span></li>

<li>三結懺<span class="note-inline">(懺悔)</span></li>
</ul></li>
</ul></li>
</ul></li>

<li>二口業○</li>

<li>三諸根○</li>

<li>四三寶○</li>

<li>五諸惡○</li>
</ul></li>
</ul></li>
</ul></li>
</ul></li>
</ul>
<ul class="">
<li>○二口業<span class="note-inline">(三)</span>
<ul class="">
<li>初承前起後<span class="note-inline">(前<span class="corr">已</span>)</span></li>

<li>二列相分懺<span class="note-inline">(二)</span>
<ul class="">
<li>初總舉<span class="note-inline">(二)</span>
<ul class="">
<li>初引經示報<span class="note-inline">(經中)</span></li>

<li>二結懺令除<span class="note-inline">(口業)</span></li>
</ul></li>

<li>二別列<span class="note-inline">(四)</span>
<ul class="">
<li>初惡口<span class="note-inline">(三)</span>
<ul class="">
<li>初列相<span class="note-inline">(某等)</span></li>

<li>二結罪<span class="note-inline">(如是)</span></li>

<li>三陳懺<span class="note-inline">(今日)</span></li>
</ul></li>

<li>二妄語<span class="note-inline">(三)</span>
<ul class="">
<li>初列相<span class="note-inline">(又復)</span></li>

<li>二結罪<span class="note-inline">(如是)</span></li>

<li>三陳懺<span class="note-inline">(今日)</span></li>
</ul></li>

<li>三綺語<span class="note-inline">(三)</span>
<ul class="">
<li>初列相<span class="note-inline">(又復)</span></li>

<li>二結罪<span class="note-inline">(如是)</span></li>

<li>三陳懺<span class="note-inline">(今日)</span></li>
</ul></li>

<li>四兩舌<span class="note-inline">(三)</span>
<ul class="">
<li>初列相<span class="note-inline">(又復)</span></li>

<li>二結罪<span class="note-inline">(如是)</span></li>

<li>三陳懺<span class="note-inline">(今日)</span></li>
</ul></li>
</ul></li>
</ul></li>

<li>三發願總懺<span class="note-inline">(二)</span>
<ul class="">
<li>初感勝益<span class="note-inline">(願承)</span></li>

<li>二結懺<span class="note-inline">(懺悔)</span></li>
</ul></li>
</ul></li>
</ul>
<ul class="">
<li>○三諸根<span class="note-inline">(三)</span>
<ul class="">
<li>初承前起後<span class="note-inline">(前<span class="corr">已</span>)</span></li>

<li>二列相分懺<span class="note-inline">(三)</span>
<ul class="">
<li>初列相<span class="note-inline">(或眼)</span></li>

<li>二結罪<span class="note-inline">(由此)</span></li>

<li>三陳懺<span class="note-inline">(今日)</span></li>
</ul></li>

<li>三發願總懺<span class="note-inline">(二)</span>
<ul class="">
<li>初感勝報<span class="note-inline">(願以)</span></li>

<li>二結懺<span class="note-inline">(發願)</span></li>
</ul></li>
</ul></li>
</ul>
<ul class="">
<li>○四三寶<span class="note-inline">(三)</span>
<ul class="">
<li>初承前起後<span class="note-inline">(禮諸)</span></li>

<li>二列相分懺<span class="note-inline">(二)</span>
<ul class="">
<li>初總明<span class="note-inline">(三)</span>
<ul class="">
<li>初引經證成<span class="note-inline">(經中)</span></li>

<li>二示苦令修<span class="note-inline">(于其)</span></li>

<li>三結懺令滅<span class="note-inline">(是故)</span></li>
</ul></li>

<li>二別列<span class="note-inline">(五)</span>
<ul class="">
<li>初慢佛<span class="note-inline">(三)</span>
<ul class="">
<li>初列相<span class="note-inline">(某等)</span></li>

<li>二結罪<span class="note-inline">(如是)</span></li>

<li>三陳懺<span class="note-inline">(今日)</span></li>
</ul></li>

<li>二輕法<span class="note-inline">(三)</span>
<ul class="">
<li>初列相<span class="note-inline">(又復)</span></li>

<li>二結罪<span class="note-inline">(如是)</span></li>

<li>三結懺<span class="note-inline">(皆悉)</span></li>
</ul></li>

<li>三紊法<span class="note-inline">(三)</span>
<ul class="">
<li>初列相<span class="note-inline">(或眠)</span></li>

<li>二結罪<span class="note-inline">(如是)</span></li>

<li>三陳懺<span class="note-inline">(皆悉)</span></li>
</ul></li>

<li>四蔑僧<span class="note-inline">(三)</span>
<ul class="">
<li>初列相<span class="note-inline">(又復)</span></li>

<li>二結罪<span class="note-inline">(如是)</span></li>

<li>三結懺<span class="note-inline">(皆悉)</span></li>
</ul></li>

<li>五攪眾<span class="note-inline">(三)</span>
<ul class="">
<li>初列相<span class="note-inline">(或裸)</span></li>

<li>二結罪<span class="note-inline">(凡如)</span></li>

<li>三陳懺<span class="note-inline">(今日)</span></li>
</ul></li>
</ul></li>
</ul></li>

<li>三發願總懺<span class="note-inline">(四)</span>
<ul class="">
<li>初供養<span class="note-inline">(願生)</span></li>

<li>二勸請<span class="note-inline">(若有)</span></li>

<li>三修行<span class="note-inline">(于眾)</span></li>

<li>四結懺<span class="note-inline">(如上)</span></li>
</ul></li>
</ul></li>
</ul>
<ul class="">
<li>○五諸惡<span class="note-inline">(五)</span>
<ul class="">
<li>初承前起後<span class="note-inline">(今當)</span></li>

<li>二總舉誡勸<span class="note-inline">(二)</span>
<ul class="">
<li>初引經誡罪<span class="note-inline">(如經)</span></li>

<li>二如法勸誡<span class="note-inline">(是故)</span></li>
</ul></li>

<li>三列相分懺<span class="note-inline">(八)</span>
<ul class="">
<li>初邪倒<span class="note-inline">(二)</span>
<ul class="">
<li>初列相<span class="note-inline">(無始)</span></li>

<li>二陳懺<span class="note-inline">(如是)</span></li>
</ul></li>

<li>二傲慢<span class="note-inline">(二)</span>
<ul class="">
<li>初列相<span class="note-inline">(又復)</span></li>

<li>二陳懺<span class="note-inline">(如是)</span></li>
</ul></li>

<li>三穢濁<span class="note-inline">(二)</span>
<ul class="">
<li>初列相<span class="note-inline">(或嗜)</span></li>

<li>二陳懺<span class="note-inline">(如是)</span></li>
</ul></li>

<li>四暴戾<span class="note-inline">(二)</span>
<ul class="">
<li>初列相<span class="note-inline">(或貢)</span></li>

<li>二陳懺<span class="note-inline">(如是)</span></li>
</ul></li>

<li>五貪誑<span class="note-inline">(二)</span>
<ul class="">
<li>初列相<span class="note-inline">(或臨)</span></li>

<li>二陳懺<span class="note-inline">(如是)</span></li>
</ul></li>

<li>六殘忍<span class="note-inline">(二)</span>
<ul class="">
<li>初列相<span class="note-inline">(或捶)</span></li>

<li>二陳懺<span class="note-inline">(如是)</span></li>
</ul></li>

<li>七放逸<span class="note-inline">(四)</span>
<ul class="">
<li>初列相<span class="note-inline">(或放)</span></li>

<li>二結罪<span class="note-inline">(致使)</span></li>

<li>三示報<span class="note-inline">(墮大)</span></li>

<li>四陳懺<span class="note-inline">(是故)</span></li>
</ul></li>

<li>八結懺<span class="note-inline">(向十)</span></li>
</ul></li>

<li>四躡前結懺<span class="note-inline">(二)</span>
<ul class="">
<li>初總舉<span class="note-inline">(向來)</span></li>

<li>二陳懺<span class="note-inline">(今日)</span></li>
</ul></li>

<li>五發願總懺<span class="note-inline">(三)</span>
<ul class="">
<li>初世界法<span class="note-inline">(願承)</span></li>

<li>二出世法<span class="note-inline">(遠離)</span></li>

<li>三結懺<span class="note-inline">(發願)</span></li>
</ul></li>
</ul></li>
</ul>
<ul class="">
<li>○三報障<span class="note-inline">(二)</span>
<ul class="">
<li>初承前起後<span class="note-inline">(禮諸)</span></li>

<li>二列相分懺<span class="note-inline">(二)</span>
<ul class="">
<li>初總明<span class="note-inline">(九)</span>
<ul class="">
<li>初引經示勸<span class="note-inline">(經中)</span></li>

<li>二指事作證<span class="note-inline">(何以)</span></li>

<li>三舉報警迷<span class="note-inline">(但凡)</span></li>

<li>四人命無常<span class="note-inline">(眾等)</span></li>

<li>五世事虗假<span class="note-inline">(但五)</span></li>

<li>六天福有盡<span class="note-inline">(天上)</span></li>

<li>七取譬世事<span class="note-inline">(如今)</span></li>

<li>八勸離罪報<span class="note-inline">(眾等)</span></li>

<li>九結懺令除<span class="note-inline">(是故)</span></li>
</ul></li>

<li>二分列<span class="note-inline">(三)</span>
<ul class="">
<li>初地獄<span class="note-inline">(二)</span>
<ul class="">
<li>初列相分懺<span class="note-inline">(二)</span>
<ul class="">
<li>初正獄<span class="note-inline">(四)</span>
<ul class="">
<li>初總標<span class="note-inline">(某等)</span></li>

<li>二略說<span class="note-inline">(如經)</span></li>

<li>三結報<span class="note-inline">(如是)</span></li>

<li>四陳懺<span class="note-inline">(今日)</span></li>
</ul></li>

<li>二餘獄<span class="note-inline">(四)</span>
<ul class="">
<li>初列懺<span class="note-inline">(次復)</span></li>

<li>二示苦<span class="note-inline">(此中)</span></li>

<li>三憶苦<span class="note-inline">(南無)</span></li>

<li>四陳懺<span class="note-inline">(今日)</span></li>
</ul></li>
</ul></li>

<li>二發願總懺<span class="note-inline">(三)</span>
<ul class="">
<li>初離苦<span class="note-inline">(願承)</span></li>

<li>二得樂<span class="note-inline">(等受)</span></li>

<li>三結懺<span class="note-inline">(懺悔)</span></li>
</ul></li>
</ul></li>

<li>二惡道<span class="note-inline">(三)</span>
<ul class="">
<li>初承前起後<span class="note-inline">(禮諸)</span></li>

<li>二列相分懺<span class="note-inline">(四)</span>
<ul class="">
<li>初人道<span class="note-inline">(三)</span>
<ul class="">
<li>初列相<span class="note-inline">(經中)</span></li>

<li>二結報<span class="note-inline">(致使)</span></li>

<li>三陳懺<span class="note-inline">(是故)</span></li>
</ul></li>

<li>二畜生<span class="note-inline">(三)</span>
<ul class="">
<li>初列報<span class="note-inline">(次復)</span></li>

<li>二結報<span class="note-inline">(如是)</span></li>

<li>三陳懺<span class="note-inline">(今日)</span></li>
</ul></li>

<li>三餓鬼<span class="note-inline">(三)</span>
<ul class="">
<li>初列報<span class="note-inline">(次復)</span></li>

<li>二結報<span class="note-inline">(如是)</span></li>

<li>三陳懺<span class="note-inline">(今日)</span></li>
</ul></li>

<li>四鬼神<span class="note-inline">(三)</span>
<ul class="">
<li>初列報<span class="note-inline">(次復)</span></li>

<li>二結報<span class="note-inline">(如是)</span></li>

<li>三陳懺<span class="note-inline">(今日)</span></li>
</ul></li>
</ul></li>

<li>三發願總懺<span class="note-inline">(二)</span>
<ul class="">
<li>初解脫<span class="note-inline">(二)</span>
<ul class="">
<li>初分釋<span class="note-inline">(願承)</span></li>

<li>二總明<span class="note-inline">(願從)</span></li>
</ul></li>

<li>二示現<span class="note-inline">(惟除)</span></li>
</ul></li>
</ul></li>

<li>三人天<span class="note-inline">(二)</span>
<ul class="">
<li>初承前起後<span class="note-inline">(<span class="corr">已</span>懺)</span></li>

<li>二列相分懺<span class="note-inline">(二)</span>
<ul class="">
<li>初略懺過現<span class="note-inline">(三)</span>
<ul class="">
<li>初促命<span class="note-inline">(相與)</span></li>

<li>二原因<span class="note-inline">(如此)</span></li>

<li>三陳懺<span class="note-inline">(是故)</span></li>
</ul></li>

<li>二廣懺現未<span class="note-inline">(三)</span>
<ul class="">
<li>初列報<span class="note-inline">(無始)</span></li>

<li>二結報<span class="note-inline">(如是)</span></li>

<li>三陳懺<span class="note-inline">(某等)</span></li>
</ul></li>
</ul></li>
</ul></li>
</ul></li>
</ul></li>
</ul></li>
</ul>
<ul class="">
<li>○二迴相門<span class="note-inline">(三)</span>
<ul class="">
<li>初承前起後<span class="note-inline">(前<span class="corr">已</span>)</span></li>

<li>二正名迴相<span class="note-inline">(三)</span>
<ul class="">
<li>初總舉前文<span class="note-inline">(某等)</span></li>

<li>二普及眾生<span class="note-inline">(二)</span>
<ul class="">
<li>初現生得益<span class="note-inline">(二)</span>
<ul class="">
<li>初感樂果<span class="note-inline">(現生)</span></li>

<li>二植善因<span class="note-inline">(正信)</span></li>
</ul></li>

<li>二當來得益<span class="note-inline">(六)</span>
<ul class="">
<li>初近佛<span class="note-inline">(捨此)</span></li>

<li>二遠魔<span class="note-inline">(願得)</span></li>

<li>三感勝<span class="note-inline">(又願)</span></li>

<li>四尚善<span class="note-inline">(又願)</span></li>

<li>五值聖<span class="note-inline">(又願)</span></li>

<li>六二利<span class="note-inline">(又願)</span></li>
</ul></li>
</ul></li>

<li>三上同諸聖<span class="note-inline">(如諸)</span></li>
</ul></li>

<li>三統結迴相<span class="note-inline">(三)</span>
<ul class="">
<li>初反明四法有盡<span class="note-inline">(虛空)</span></li>

<li>二正明修行無盡<span class="note-inline">(我此)</span></li>

<li>三總結歸敬三寶<span class="note-inline">(發願)</span></li>
</ul></li>
</ul></li>
</ul><p style="margin-left:3em">水懺總科<span class='note-inline'>(終)</span></p>
</div>No. 1496
<p class='juan'><a id='mulu5' />水懺科註卷上</p><p class="byline">龍住<span class='corr'>寺</span>　成簡西宗　集註</p>
<div class='div-other'><a id='mulu6' />
<div class='div-other'><a id='mulu7' /><p style="margin-left:1em">讚文</p>

<div class="lg regular"><div class='lg-row'>天上天下無如佛　十方世界亦無比</div>
<div class='lg-row'>世間所有我盡見　一切無有如佛者</div>
</div></div>
<div class='div-orig'><p>啟運慈悲道場懺法。</p>
</div>
<div class='div-commentary'><p style="margin-left:1em">啟運者。啟懺時。便要一心運想。道場者。修道之場也。此慈悲道場懺法。方能利益眾生。葢建此慈悲道場。以有慈悲懺法故○又道場二字。有事有理。事則於阿蘭若。以香華燈燭等事。而施設莊嚴等處者是也。理則虔懇至誠清淨心中者是也。懺者。梵語懺摩。此云悔過。懺謂止斷未來非。悔謂<span class='corr'>已</span>恥心於往犯。故云<span class='corr'>已</span>作之罪。願乞消除。未起之惡。更不敢造。故名懺也。法者。軌持為義。軌則軌生物解。持則任持自性。亦總不出自利利他之道。謂之法也。</p>
</div>
<div class='div-orig'><p>一心歸命三世諸佛。</p>
</div>
<div class='div-commentary'><p style="margin-left:1em">一純潔精專之謂也。人雖自能懺悔。又必求佛㧞濟。故要一心歸命諸佛。過去未來現在。是為三世。以下八佛。正三世佛也。</p>
</div>
<div class='div-orig'><p>南無過去毗婆尸佛。</p>
</div>
<div class='div-commentary'><p style="margin-left:1em">梵語毗婆尸。又名維衛。此云勝觀。釋迦於是佛出世。初種相好。故為七佛之首。作付法偈曰。身從無相中受生。猶如幻出諸形像。幻人心識本來無。罪福皆空無所住。乃過去莊嚴劫。第九百九十八尊佛。</p>
</div>
<div class='div-orig'><p>南無尸棄佛。</p>
</div>
<div class='div-commentary'><p style="margin-left:1em">梵語尸棄。此云持髻。作付法偈曰。起諸善法本是幻。造諸惡業亦是幻。身如聚沫心如風。幻出無根無實性。乃過去莊嚴劫。第九百九十九尊佛也。</p>
</div>
<div class='div-orig'><p>南無毗舍浮佛。</p>
</div>
<div class='div-commentary'><p style="margin-left:1em">梵語毗舍浮。此云徧一切自在。偈曰。假借四大以為身。心本無生因境有。前境若無心亦無。罪福如幻起亦滅。乃是過去莊嚴劫第一千尊佛也。</p>
</div>
<div class='div-orig'><p>南無拘留孫佛。</p>
</div>
<div class='div-commentary'><p style="margin-left:1em">梵語拘留孫。此云所應斷。偈曰。見身無實是佛身。了心如幻是佛幻。了得身心本性空。斯人與物何殊別。乃現在賢劫第一尊佛也。初減人壽六萬歲時出成佛道。為賢劫千佛之首也。</p>
</div>
<div class='div-orig'><p>南無拘那含牟尼佛。</p>
</div>
<div class='div-commentary'><p style="margin-left:1em">梵語拘那含牟尼。此云金寂仙。偈曰。佛不見身知是佛。若實有知別無佛。智者能知罪性空。坦然不怖於生死。此現在賢劫第二尊佛。次減人壽四萬歲時出成佛道。</p>
</div>
<div class='div-orig'><p>南無迦葉佛。</p>
</div>
<div class='div-commentary'><p style="margin-left:1em">梵語迦葉。此云飲光。偈曰。一切眾生性清淨。從本無生無可滅。即此身心是幻生。幻化之中無罪福。此現在賢劫第三尊佛也。人壽減至一萬歲時出成正覺。賢劫中第九小劫。</p>
</div>
<div class='div-orig'><p>南無本師釋迦牟尼佛。</p>
</div>
<div class='div-commentary'><p style="margin-left:1em">梵語釋迦牟尼。此云能仁寂默。○仁慈化導。利他之號。寂默證真。利<span class='corr'>己</span>之名。自利利他。故云能云云。偈曰。法本法無法。無法法亦法。今付無法時。法法何曾法。是賢劫第四尊佛也。人壽百歲時出現於世。若言劫者。人壽八萬四千歲。過一百年。減一年。又過百年。減一年。減至十歲。而又過百年。增一年。乃至增至八萬四千歲。如是一增一減。為一小劫。二十增減為一中劫。八十小劫為一大劫。亦有云。八十增減為一中劫。不知孰是。當知一增一減。一千六百八十萬年。住劫。初至第九劫。人壽百歲時。該一萬五千一百一十九萬年。減至十歲。猶有一萬年在後可知。</p>
</div>
<div class='div-orig'><p>南無當來彌勒尊佛。</p>
</div>
<div class='div-commentary'><p style="margin-left:1em">梵語彌勒。一譯梅怛麗。此云慈氏。姓也。又云阿逸多。此言無能勝。名也。現在兜率天宮說法。後降生於翅頭末國城中。大婆羅門家。托胎長成。身長三十二丈。胸廣十丈。面長五丈。人民年壽皆八萬歲。人長一十六丈。相貌端嚴。衣食化生。不須勞苦。金銀七寶滿藏。無人視之。無有災患寒暑盜賊諸不吉祥事△住劫內第十小劫。人壽八萬四千歲。減至八萬歲時出。</p>
<p style="margin-left:1em">開經偈</p>
</div>
<div class='div-orig'><p>無上甚深微妙法。</p>
</div>
<div class='div-commentary'><p style="margin-left:1em">佛法最上。更無一法與之齊。佛法最深。更無一法窮其底。理趣幽微。不可思議。故云無上云云。</p>
</div>
<div class='div-orig'><p>百千萬劫難遭遇。</p>
</div>
<div class='div-commentary'><p style="margin-left:1em">經云。諸佛興出世。懸遠值遇難。正使出於世。說是法復難。又云。無量無數劫。空過無有佛。既無有佛。亦無有法。故云百千云云。</p>
</div>
<div class='div-orig'><p>我今見聞得受持。</p>
</div>
<div class='div-commentary'><p style="margin-left:1em">今以釋迦世尊。留傳聖教於諸方。故得見聞受持。幸之極矣。見聞可解。受持者。領納前境曰受。操執不捨曰持。依義修行之謂也。今權將禮誦曰受持亦可。</p>
</div>
<div class='div-orig'><p>願解如來真實義。</p>
</div>
<div class='div-commentary'><p style="margin-left:1em">今本有作願解如來懺法義者亦可。依古願解如來真實義。不必改作。古無改故。而此懺中。諸佛洪名。原出如來金口。況懺文亦引佛經無非如來真實之義。故不必改也。此四句。即是讚法。亦表志心虔懇之意也。佛法難聞。今幸得聞。惟願解了。如說修行。</p>
</div>
<div class='div-orig'><p>慈悲水懺法卷上</p>
</div>
<div class='div-commentary'><p style="margin-left:1em">此一部懺文。但略解義趣。若依古科判。文繁不盡。</p>
<p style="margin-left:1em">法見上義。卷者。對舒而言。葢西域法寶。非梵本。非方冊。但以一軸而莊成。欲覽則舒之。覽畢則卷之。捲舒不定。故云卷。此經三卷。故云上○志心禮懺。須先識懺悔兩字義。懺者。懺除<span class='corr'>已</span>往。悔者。從今改悔。故惟能悔者。乃能為懺。曰慈悲者。慈能與樂。悲能㧞苦。祖師立懺法。正起大慈悲心。所以救㧞眾生苦。而與眾生之樂。故曰慈悲懺法也。水懺者。因三昧水以解怨。故取立名。詳見前緣起中。</p>
</div>
<div class='div-orig'><p>一切諸佛愍念眾生。為說水懺道場總法<span class='note-inline'>(發語之端)</span>。良以眾生垢重。何人無罪。何者無愆。凡夫愚行。無明闇覆。親近惡友。煩惱亂心。立性無知。恣心自恃。</p>
</div>
<div class='div-commentary'><p style="margin-left:1em">因垢重。所以多諸罪愆。垢者。身心不淨。三毒流穢。染汙妙明。如塵坌汙于寶鏡。使之不明。故云垢也○無明闇覆。至恣心自恃。正言垢重處。無明者。不明也。執迷而不知自<span class='corr'>己</span>之過非也。暗覆者。因無明。故迷暗而覆蔽其真性也○凡夫之人。彼此皆然。而言親近等者有二義。一者互相競造。故云親近。二者宿無信種善根。不能親近善友。反交惡人。總被貪嗔癡等昏迷。煩惱亂于真心。以至如此。文中自明○貪嗔癡慢疑邪見。六種根本。并二十種隨煩惱等文○無知亦即無明也云云。</p>
</div>
<div class='div-orig'><p>不信十方諸佛。不信尊法聖僧。不孝父母六親眷屬。盛年放逸以自憍倨。於一切財寶。一切歌樂。一切女色。心生貪戀。意起煩惱。親近非聖。媟狎惡友。不知悛革。或復殺害一切眾生。或飲酒昏迷。無智慧心。恒與眾生造逆破戒。過去諸罪。現在眾惡。今日至誠。悉皆懺悔。未作之罪。不敢更作。</p>
</div>
<div class='div-commentary'><p style="margin-left:1em">不信諸佛。至飲酒昏迷。正言罪愆之多。所以要披誠懺悔。信三寶。是出世福田○十方者。東西南北四維上下也。佛者。覺也。覺即對迷而言。自覺覺他。覺行圓滿。法者。正也。即三藏經律論是也。僧者。淨也。即菩薩聲聞緣覺。及西方東土歷代祖師是也。盛年。壯盛之年。血氣之勇故。一者普及為言。切者盡際為義。總該統攝。故云一切○貪財長其傲。貪樂助其婬。貪色亂其正○心等之言。據相宗說。集起名心。屬賴耶。即第八識。籌量為意。即第七末那。了別為識。即前六等識。今云心生意起。大抵重在前六等識。動身發語。乃至起惑造業。皆由六識以為殊勝。故可知之矣。戀執著之義也○不正。邪狎之徒。故曰非聖。復乃至害人命等○智是當人性體。慧是當人照用。智慧。對識性而言。轉識成智。則能斷惑證真。因迷無智。故造如是等罪云云○悉皆懺悔。即是改往修來之意。所以向佛說。未作之罪。不敢更作。這纔是真懺悔。三卷懺文。此二句為大旨。畢竟如此。真為改惡從善之人。真能消釋往罪。真能一拜斷除。不但地獄無分。抑且成佛何難。倘凡心私心。自恃有懺悔之法。便謂日日造罪。亦是無妨。則是懺法。反開罪于人而非度人矣。日日禮懺。日日造罪。以求滅罪生福。無有是處。譬如酒灌漏巵。終不能滿故。</p>
</div>
<div class='div-orig'><p>是故今日至心歸依十方盡虗空界一切諸佛。諸大菩薩。辟支羅漢。梵王。帝釋。天龍八部。一切聖眾。願垂證鑒。</p>
</div>
<div class='div-commentary'><p style="margin-left:1em">十方。見前。盡虗空界者。無窮無盡也○上上品十善。清淨。冤親平等。乃至修四無量心者。即得成佛。無量法門。不出于十善。不可不知○華嚴云。上品十善。修治清淨心。廣無量故。具足大悲。廣修六度。行願廣大。故成<span class='corr'>菩</span>薩○辟支者。從上品十善清淨。不從他教故。大悲方便不具。惟自覺悟。解了甚深因緣法。故成獨覺乘○羅漢。四果。從上品十善。以智慧修習。心狹劣故。怖三界故。闕大悲故。從他聲聞。解了四諦法。故為聲聞乘○達磨論云。向者趨向。果者證果。四果四向。有八補特伽羅。此云數趨。謂數數往來生死也。謂行四向。及住四果○梵王。即色界天主大梵天王是也。帝釋。即欲界天主釋提桓因是也。八部者。禪考云。一天。二龍。三夜叉。四乾闥婆。即天樂神也。五阿修羅。不飲酒。常與帝釋鬬。六迦樓羅。即金翅鳥神。七緊那羅。似人頭有角。八摩睺羅伽。即大蟒神。人首蛇身腹行是也○舍利問經云。八部鬼神。以何因緣生于惡道。而常聞正法。佛言。以二種業。一以惡故。生于惡道。二以善故。受于快樂。又問善惡二異。可得聞耶。佛言。亦可得耳。一天神者。先以車輦舍宅飲食。供養三寶。父母賢聖之人。猶懷慳嫉故。二虗空龍神。修德行檀。不依正念。急性好嗔故。三夜叉神者。好大布施。或先損害。後加饒益。隨功勝負。在天上空中地下。四乾闥婆者。好施有嗔。獻伎樂故。五阿修羅神者。志強喜捨。不隨善友。所作淨福好逐幻偽。作諸邪福故。六迦樓羅神者。先修大捨。高心凌物故。七緊那羅神者。昔好勸人發菩提心。未正其志。逐諸邪行故。八摩睺羅迦神者。布施護法。性好嗔恚故。如是皆由依附邪師。以邪亂正。俱謂是道以自建立。有頌云。由作二因善不善。乃為八部人非人。</p>
</div>
<div class='div-orig'><p>南無毗盧遮那佛。</p>
</div>
<div class='div-commentary'><p style="margin-left:1em">毗盧佛。即清淨法身是也。梵語毗盧遮那。此云徧一切處。謂毗盧性海。煩惱體淨。眾德悉備。身土相稱。徧一切處也。</p>
</div>
<div class='div-orig'><p>南無本師釋迦牟尼佛。</p>
</div>
<div class='div-commentary'><p style="margin-left:1em">釋迦佛。為娑婆教主。三界大師。故曰本師。即千百億化身。是也。釋迦牟尼。此云能仁寂嘿。謂其德仁濟羣類。其道寂嘿無為。</p>
</div>
<div class='div-orig'><p>南無阿彌陀佛。</p>
</div>
<div class='div-commentary'><p style="margin-left:1em">梵語阿彌陀。此云無量。謂無量壽。無量光。一切無量故。為樂邦教主。今人求生淨土。正生彼佛國土也。</p>
</div>
<div class='div-orig'><p>南無彌勒佛。</p>
</div>
<div class='div-commentary'><p style="margin-left:1em">彌勒下生時。萬億閻浮。皆以真金為地。地平如掌。秔稻自生。衣食自至。無量快樂。男女五百歲乃婚姻。賢愚經。佛云彌勒三會。度人無數。悉我遺法種福眾生。然後乃化同緣之徒。</p>
</div>
<div class='div-orig'><p>南無龍種上尊王佛。</p>
</div>
<div class='div-commentary'><p style="margin-left:1em">龍種上尊王。梵語那伽。此云龍。勇健之謂也。種。是種族義。必是姓氏也。上尊者。言其乃是種族中之最上最尊。故以上尊而彰其聖號也。王者。自在之稱。佛乃五住究盡。二死永亡。往來無礙。故云自在云云。</p>
</div>
<div class='div-orig'><p>南無龍自在王佛。</p>
</div>
<div class='div-commentary'><p style="margin-left:1em">龍自在王。王即自在義。同上解。隨德彰名。大同小異云云。</p>
</div>
<div class='div-orig'><p>南無寶勝佛。</p>
</div>
<div class='div-commentary'><p style="margin-left:1em">寶勝者。譬如摩尼超勝。于眾寶之上。如來至寶。超出乎眾聖之寶。故云云。</p>
</div>
<div class='div-orig'><p>南無覺華定自在王佛。</p>
</div>
<div class='div-commentary'><p style="margin-left:1em">覺華定。此必是定名。約理而言。覺是果覺。表本智。華即是因。表始智。始本不二。理智一如。不可思議。故云覺華定。彼常居此定故。以此為號也。自在王。亦同上解。</p>
</div>
<div class='div-orig'><p>南無迦裟幢佛。</p>
</div>
<div class='div-commentary'><p style="margin-left:1em">迦裟幢。大淨法門經云。迦娑。晉名去穢。又大集經名離染。如云福田離塵蓮華等言亦可。又教中有迦裟幢世界。或以世界而立名。未可知也。幢表其正。佛乃催邪顯正。建大法幢等。又幢者喻法無上。故稱迦裟幢也。</p>
</div>
<div class='div-orig'><p>南無師子吼佛。</p>
</div>
<div class='div-commentary'><p style="margin-left:1em">師子吼者。譬如師子出窟。百獸潛蹤。佛師子出。羣魔竄伏故。又云。大師子一吼。小師子勇健。佛師一吼。諸菩薩等。悉皆勇猛精進故云爾。然而十方諸佛。不過以德彰名。隨義解釋。別無奇巧。</p>
</div>
<div class='div-orig'><p>南無文殊師利菩薩。</p>
</div>
<div class='div-commentary'><p style="margin-left:1em">文殊師利。此云妙德。經云。了了見佛性。猶如妙德等。為諸菩薩中上座。故首稱文殊。又號曼殊室利。此云妙吉祥。又號滿殊尸利。此云妙首。</p>
</div>
<div class='div-orig'><p>南無普賢菩薩。</p>
</div>
<div class='div-commentary'><p style="margin-left:1em">普賢菩薩。梵語邲輸䟦陀。或云三曼䟦陀。此云普賢。行彌法界曰普。位鄰極聖曰賢。菩薩中行願第一。故云普賢。又觀經大論。並翻徧吉。餘繁不引。</p>
</div>
<div class='div-orig'><p>南無大勢至菩薩。</p>
</div>
<div class='div-commentary'><p style="margin-left:1em">大勢至。梵語摩訶那鉢。此云大勢至。思益云。我投足之處。震動三千大千世界及魔宮殿。故云大勢至。觀經云。以智慧光。普照一切。令離三塗。得無上力故云爾。</p>
</div>
<div class='div-orig'><p>南無地藏菩薩。</p>
</div>
<div class='div-commentary'><p style="margin-left:1em">地藏誓願云。地獄不空。誓不作佛。為幽冥教主。地藏經云。若未來世。聞是菩薩名字。或讚歎。或瞻禮。或稱名。或供養。乃至彩畫刻鏤。塑漆形像。是人當得百返生于三十三天。</p>
</div>
<div class='div-orig'><p>南無大莊嚴菩薩。</p>
</div>
<div class='div-commentary'><p style="margin-left:1em">大莊嚴菩薩。此菩薩雖未確查其出載。必以六度萬行。種種功德。莊嚴法身而立聖號。亦可知之矣。</p>
</div>
<div class='div-orig'><p>南無觀自在菩薩。</p>
</div>
<div class='div-commentary'><p style="margin-left:1em">觀自在者。心經行深般若波羅蜜多時。照見五蘊皆空。照見便是觀。皆空便是自在。至下文是故空中無色無受想行識。乃至于菩提薩埵。依般若波羅蜜多故。而得遠離顛倒夢想。究竟涅槃。安得不為觀自在。又永嘉集云。無法可得即如來。方得名為觀自在。</p>
</div>
<div class='div-orig'><p>禮諸佛<span class='corr'>已</span>。次復懺悔。</p>
</div>
<div class='div-commentary'><p style="margin-left:1em">承上啟下之辭。</p>
</div>
<div class='div-orig'><p>夫欲禮懺<span class='note-inline'>(亦發語之端)</span>。必須先敬三寶。所以然者<span class='note-inline'>(徵釋上意)</span>。三寶即是一切眾生良友福田。若能歸向者。則滅無量罪。長無量福。</p>
</div>
<div class='div-commentary'><p style="margin-left:1em">此明福田之徵驗也。</p>
</div>
<div class='div-orig'><p>能令行者離生死苦。得解脫樂。</p>
</div>
<div class='div-commentary'><p style="margin-left:1em">良友之驗也○佛法僧是為三寶。三寶。能令人背塵合覺。開示悟入佛之知見。寧非良友○喻如世間良朋善友。令人入于善道故。非但此也。又能作眾生之廣大福田○福田者三。一既知三寶便能敬信。謂之敬田。二能報父母恩。謂之恩田。三能悲愍貧苦。謂之悲田。三寶中能種一切福。故總名之曰福田○若能以下。正顯益處。文可見。</p>
</div>
<div class='div-orig'><p>是故。</p>
<p>歸依十方盡虗空界一切諸佛。</p>
</div>
<div class='div-commentary'><p style="margin-left:1em">禮懺行人。必以三歸為入道之因。一歸依佛。佛者覺也。即大覺也。尊也。歸依佛。終不墮地獄○覺即對迷而言。自覺覺他。覺行圓滿○十方虗空一切見前。</p>
</div>
<div class='div-orig'><p>歸依十方盡虗空界一切尊法。</p>
</div>
<div class='div-commentary'><p style="margin-left:1em">二歸依法。法者正也。即三藏經律論是也。歸依法終不墮餓鬼○又法即上軌持之義。教中所詮。四諦十二因緣。六度四等之法。依此修行。得成正覺。故云法也。</p>
</div>
<div class='div-orig'><p>歸依十方盡虗空界一切聖僧。</p>
</div>
<div class='div-commentary'><p style="margin-left:1em">三歸依僧。僧者淨也。即菩薩聲聞緣覺及西方東土歷代祖師是。歸依僧。終不墮旁生○三寶有三。此是十方三寶。更有住持三寶。泥龕塑像。黃金雕彩等。是佛寶。黃卷赤軸。方冊梵莢等。是法寶。圓頂方袍。戒律精嚴等。是僧寶。更有一體三寶。人人本具者是。自性常覺不昧等是佛寶。自性軌持不失等是法寶。自性清淨和合等是僧寶。如上俱稱寶者。獨尊獨貴。無比無儔。自非世間奇珍異物之所及。故稱為寶○三寶每須頂禮一拜。今人好簡。不禮非也。</p>
</div>
<div class='div-orig'><p>某甲等今日所以懺悔者。</p>
</div>
<div class='div-commentary'><p style="margin-left:1em">凡言某等。必當稱自<span class='corr'>己</span>名。下皆倣此。</p>
</div>
<div class='div-orig'><p>正為無始以來。在凡夫地。莫問貴賤。罪相無量。或因三業而生罪。或從六根而起過。或以內心自邪思惟。或藉外境起諸染著。如是乃至十惡增長八萬四千諸塵勞門。</p>
</div>
<div class='div-commentary'><p style="margin-left:1em">無始<span class='corr'>已</span>來過去生生世世。直從未有天地以前。無量劫來所起罪業。如下文所云此身俱是罪業根本○身口意為三業者。身有殺盜婬業。口有妄言綺語兩舌惡罵業。意有貪嗔癡業。總言為三業。分之為十惡。不行十惡。即是十善。善業惡業由起。故名三業○六根者。眼耳鼻舌身意。此六為妄緣之根○內心思惟。屬意想所緣。外境染著。屬感觸而動○經云。以心生故種種法生。以法生故。種種心生。此即內邪外染等意也○八萬四千塵勞。如華嚴所謂眾生于色聲香味觸境。約五根對五塵。謂內煩惱五百。外煩惱五百。則有一千。此約見惑十使論。見惑十使。謂貪嗔癡慢疑身見邊見邪見見取戒取也。復約身三口四七支各有一千。則成七千。更約三世。成二萬一千。復約貪行多者二萬一千。嗔行多者二萬一千。癡行多者二萬一千。等分行者二萬一千。共成八萬四千矣。以八萬四千律儀對治之。則成八萬四千法門也。</p>
</div>
<div class='div-orig'><p>然其罪相雖復無量。大而為語。不出有三。一者煩惱。二者是業。三者果報。此三種法能障聖道及以人天勝妙好事。是故經中目為三障。</p>
</div>
<div class='div-commentary'><p style="margin-left:1em">人身罪業。雖有千萬。然三障所染。以為深重。故知身口意為罪障之根本。而三障者。直為塵勞之渠魁耳○障者礙也。蔽也。有此三種。便障礙掩蔽一切聖道及人天勝事。譬如今人平素極有善念。一遇感觸。遂生煩惱。興起惡業因緣。致使阻退許多善心。非障而何。況入三惡道報。又安知有聖道及人天勝事哉。要知有業必有障。人生俱必有業。故知懺悔○諦緣六度等為聖道。十善五戒等。是人天好事也。</p>
</div>
<div class='div-orig'><p>所以諸佛菩薩教作方便。懺悔除滅此三障者。則六根十惡乃至八萬四千諸塵勞門皆悉清淨。</p>
</div>
<div class='div-commentary'><p style="margin-left:1em">方者方法。便者取便。下云興七種心。為懺悔而滅除罪障之方法便道者。即與此相應。一部水懺。前後止說三障。中間將貪嗔癡。配入煩惱障。將身三口四六根三寶間罪。配入業障。將地獄鬼畜人天餘報。配入報障。演為三卷懺文。以世人俱受此三障重累。所以不能出離生死苦惱。故必懺悔。然懺必心懺。故當興七種心以為懺悔。方可除滅也。</p>
</div>
<div class='div-orig'><p>是故眾等。今日運此增上勝心懺悔三障。欲滅三障者。當用何等心。可令此障滅除<span class='note-inline'>(此正起。下出意)</span>。先當興七種心以為方便。然後此障乃可得滅。何等為七<span class='note-inline'>(下立名)</span>。一者慚愧。二者恐怖。三者厭離。四者發菩提心。五者怨親平等。六者念報佛恩。七者觀罪性空。</p>
</div>
<div class='div-commentary'><p style="margin-left:1em">阿毗達磨。原有七種懺法。所謂興七種心以為方便本此。正與上諸佛菩薩。教作方便句相應○慚愧者。如相宗云。慚者。依自法力。崇重賢善為性。對治無慚止息惡行為業。自即自身。法謂教法。言我如是身解如是法。敢作諸惡也。愧者。依世間力。輕拒暴惡為性。對治無愧止息惡行為業。謂世人譏訶。名世間力。輕有惡者而不親。拒惡法業而不作。故曰輕拒等。其餘下文。懺中自明。</p>
</div>
<div class='div-orig'><p>第一慚愧者。自惟我與釋迦如來。同為凡夫。而今世尊成道以來。<span class='corr'>已</span>經爾所塵沙劫數。而我等相與躭染六塵。輪轉生死。永無出期。此實天下可慚可愧。可羞可恥。</p>
</div>
<div class='div-commentary'><p style="margin-left:1em">一以不得作佛為恥。葢聖凡同體。不成聖道。終墮輪迴。作是想可為愧死無地○自惟者。當自思惟。思惟過去久遠劫前。世尊未得道時。亦是凡夫。但言世尊今生成佛<span class='corr'>已</span>來。似乎未久。追論前因。即如逢事古釋迦等七萬五千佛。滿第一阿僧祇劫。乃至逢事然燈如來七萬七千佛。滿第二阿僧祇劫。乃至逢事勝觀如來。滿第三阿僧祇劫。此後復經九十一劫。修妙相業。直至逢事迦葉波佛。方得圓滿。其間上生為天帝。下生為轉輪聖王。各三十六返。又或間為仙人。為比丘。為小王。為婆羅門。不可稱數。度生無量。故曰成道以來。塵沙劫數○然而如是三祇等事。惟法華壽量品中。猶為方便。非真實也。其實世尊成佛<span class='corr'>已</span>來。而更無量無邊不可思議塵沙劫數。故云爾也。如經所明。茲不繁解。六塵。即色聲香味觸法。為六種坌污妙明為塵。如上八萬塵勞等所明○如是慚愧思惟而<span class='corr'>已</span>。必須竭誠懺悔。改往修來。勇猛精進。直得一生取辦。速脫輪迴。乃至得成無上菩提。與佛無異。方得滿我懺悔之弘願。始得除我愧恥之初心也。下文恐怖厭離發菩提心等六章。大意例推可知。</p>
</div>
<div class='div-orig'><p>第二恐怖者。既是凡夫身口意業。</p>
</div>
<div class='div-commentary'><p style="margin-left:1em">身三。口四。意三。惡業未能免故。</p>
</div>
<div class='div-orig'><p>常與罪相應。以是因緣。命終之後。應墮地獄畜生餓鬼。受無量苦。如此實為可驚可恐。可怖可懼。</p>
</div>
<div class='div-commentary'><p style="margin-left:1em">如是恐懼怖畏之處。畢竟不能免也○如是驚怖思惟而<span class='corr'>已</span>。必須竭誠懺悔。同前云云○二恐入三惡道。地獄餓鬼畜生是也。作是想者。可為凜凜○恐者恐懼。怖者怖畏。如是驚怖等者如上。</p>
</div>
<div class='div-orig'><p>第三厭離者。相與常觀生死之中。惟有無常苦空無我。不淨虗假。如水上泡速起速滅。往來流轉。猶如車輪。生老病死八苦交煎。無時暫息。眾等相與<span class='note-inline'>(共也)</span>但觀自身。從頭至足。其中但有<span class='note-inline'>(此句是總)</span>三十六物。髮。毛。爪。齒。眵。淚。涕。唾。垢。汗。二便<span class='note-inline'>(大小行)</span>。皮。膚。血。肉。筋。脉。骨。髓。肪。膏。腦。膜。脾。腎。心。肺。肝。膽。膓。胃。赤白痰癊。生熟二藏。如是九孔常流。是故經言。此身眾苦所集<span class='note-inline'>(身即是積聚義。故云云)</span>。一切皆是不淨。何有智慧者。而當樂此身。生死既有如此種種惡法。甚可患厭。</p>
</div>
<div class='div-commentary'><p style="margin-left:1em">三當厭離。此身無常也。苦也。空也。無我也。不淨虗假也。作是想者。直教骷髏墮地○此乃先自以觀察智而照之。了知生死中事。如是虗幻而不實。下文令眾亦爾。推廣之義○相與者。亦是思惟自知之意也○如來一代時教。三藏十二部。並不出于無常苦空等句。因空故畢竟無我。亦無我所。下文自明○水泡起滅。流轉車輪。正喻無常虗假。生老病死三句。正言苦空。八苦者。謂生苦。老苦。病苦。死苦。求不得苦。愛別離苦。冤憎會苦。五陰熾盛苦。如是八種皆言苦者。生如活剝牛皮。死如落湯螃蟹。老者眼暗耳聾。腰跎背曲。乃至疾患呻吟。無能療治。如是等事。恒常逼迫煎熬。無暫停息。故云苦也○眾等相與者。亦令一切行人思惟而共知此事。并觀下文等意而修行之○三十六物。正言不淨無我。修不淨觀者。當依此三十六等而行。不可免也○眼耳口鼻有七。水道穀道是二。故曰九孔。常流不淨可知。餘當例推○指經言。以證上文苦空無我不淨虗假之意。所以當厭離。經指涅槃經○有智慧者。信心清淨。了知此身四大合成。八苦所集。如斯穢惡不堪。總是生死根本。豈當好樂而貪著乎。如是厭患思惟而<span class='corr'>已</span>。同上云云。</p>
</div>
<div class='div-orig'><p>第四發菩提心者。經言<span class='note-inline'>(指涅槃經)</span>。當樂佛身。佛身者即法身也。從無量功德智慧生。從六波羅蜜生。從慈悲喜捨生。從三十七助菩提法生。從如是等種種功德智慧生如來身。欲得此身者。當發菩提心。求一切種智。常樂我淨薩婆若果。淨佛國土。成就眾生。於身命財。無所悋惜。</p>
</div>
<div class='div-commentary'><p style="margin-left:1em">因上慚愧恐怖厭離等。故發菩提心。當捨不淨之幻身。樂求清淨之法身也。所以謹取經中當樂一句。而為修行之本。樂即願也。求也。欲求佛法等身。當發菩提心。及廣大行願。以無量智慧。修無量法門而始得生。下明菩提法身之生處。從無量等一句是總。從六波羅蜜等是別。六波羅等。即六度也。布施。持戒。忍辱。精進。禪定。智慧。是為六波羅蜜。是梵語。此云彼岸到。即是到彼岸也。修此六度萬行。去了貪嗔愚癡等惑。直至涅槃妙果。故云到彼岸。又云度。慈悲喜捨。四無量心也。三十七等。隨機設化。方便法門。故云助○三十七助菩提法。即下文三十七品。謂四念處。即四念位也。四正勤。即煖位也。四如意足。即頂位也。五根。即忍位也。五力。即世第一位也。七覺支。係修道。八正道。係初果。共為三十七助道品也。四念處者。謂觀身不淨。觀受是苦。觀心無常。觀法無我是也。四正勤者。謂<span class='corr'>已</span>生惡令斷。未生惡令不生。未生善令生。<span class='corr'>已</span>生善令增長是也。四如意足者。得如意足。念如意足。進如意足。慧如意足是也。五根者。謂信根。進根。念根。定根。慧根是也。五力者。謂信力。進力。念力。定力。慧力是也。七覺支者。謂念覺支。擇法覺支。精進覺支。喜覺支。輕安覺支。定覺支。捨覺支是也。八正道者。謂正見道。正語道。正思惟道。正業道。正命道。正精進道。正念道。正定道是也○從如是下。結上六度四等三七之文○意謂有如是功德妙行。始得生如來身。如來身。即上佛身法身。此身若非菩提智等。則不能生。故云當發菩提心等云云○求一切種智者。智有三種。內法內名。外法外名。能知能解者。名一切智。即聲聞緣覺之智也。能用諸佛一切道法。發起眾生一切善種。差別分別而無謬者。名道種智。即菩薩之智也。能知一切道。知一切種。名一切種智。即佛果智也○常樂我淨。涅槃四德也。常者。即真常之體也。不遷不變。萬古恒如。故言常。非對斷而言常也。樂者。安穩寂滅。離二生死。苦樂雙融。故云樂。非對苦而言樂也。我者。有主宰義。具八自在。得大安樂。即我無我不二之真我。非凡夫外道邪妄等我而言我也。淨者。三業清淨。三惑永斷。如大圓鏡。了無纖翳。故云淨。非對染而言淨也○薩婆若。梵語薩婆若多。又云薩雲若。秦言一切智相。因名般若。果名薩婆。大品云。此是聲聞辟支佛智。非後二智。今據果字而言。亦應該後一切種智。其理不妨。詳之可了○淨佛等二句。初句上求佛果。心淨即佛土淨故也。二句下化眾生。若得自利。則能利他故。如是上求下化。當於檀度為先。故云無悋於身命財也。此為修行慳悋者以為警。不可不知也。</p>
</div>
<div class='div-orig'><p>第五怨親平等者。於一切眾生。起慈悲心。無彼我相。<span class='note-inline'>(一有彼我。即不平等故)</span>何以故爾<span class='note-inline'>(何以必須平等。下出不平之過)</span>。若見怨異於親即是分別<span class='note-inline'>(分別是親非親)</span>。以分別故起諸想著<span class='note-inline'>(想著是彼是此)</span>。想著因緣生諸煩惱<span class='note-inline'>(憎愛煩惱由是而生)</span>。煩惱因緣造諸惡業<span class='note-inline'>(十惡五逆。因茲而作)</span>。惡業因緣故得苦果<span class='note-inline'>(三塗苦報。即自當之)</span>。</p>
</div>
<div class='div-commentary'><p style="margin-left:1em">五以不平等故。直至造諸惡業。而得苦果。所以必要平等。作如是想。自然四相俱空。怨者冤讐。親者親愛。怨親一體。不起憎愛。是為平等。圓覺云。觀冤家如<span class='corr'>己</span>父母○既發菩提心。求無上道。必當冤親平等。若不平等。道無由成。文中自明○欲求出世樂。因反招於苦果者。皆因一念憎愛之心。忘失菩提之正智。以至如此。所以云至道無難。惟嫌揀擇。但莫憎愛。洞然明白。此乃申明第四發菩提心。六度等文之餘行也。果能如是思惟觀察。始得一理而貫通焉。禮懺行人。宜當自揣云云。</p>
</div>
<div class='div-orig'><p>第六念報佛恩者。<span class='note-inline'>(下出念報之意)</span>如來往昔無量劫中。捨頭目髓腦。支節手足。國城妻子。象馬七珍。為我等故修諸苦行。此恩此德實難酬報。<span class='note-inline'>(下引證)</span>是故經言<span class='note-inline'>(法華)</span>。若以頂戴兩肩荷負。於恒沙劫亦不能報。<span class='note-inline'>(下明念報之法)</span>我等欲報如來恩者。當於此世勇猛精進<span class='note-inline'>(離諸懈怠。不得避懶偷安)</span>。捍勞忍苦。不惜身命。建立三寶。弘通大乘。廣化眾生。同入正覺<span class='note-inline'>(至此可報佛恩萬分之一也)</span>。</p>
</div>
<div class='div-commentary'><p style="margin-left:1em">六如來為度我等一切眾生故。修諸苦行。此恩當報。作是想者。當為如來肩所荷負。作佛長子○此承上文如上慚恐厭離。發菩提心六度等法。皆出於佛教。我依佛教修行。庶使當來成佛。所以佛恩難報。當念報之○如來苦行。不為自求。但求一切眾生同入正覺。俱出生死故。我等當體佛心。如佛所願。酬佛所望。是名真報佛恩。是真一乘無上之道也。頂戴荷負於恒沙劫之久。亦不能報。極言佛恩深重。</p>
</div>
<div class='div-orig'><p>第七觀罪性空者。罪無自性。<span class='note-inline'>(此下出無自性之所以)</span>從因緣生顛倒而有<span class='note-inline'>(因緣和合。虗妄由生。生即無生)</span>。既從因緣而生。亦從因緣而滅<span class='note-inline'>(因緣別離。虗妄名滅。滅亦無滅。何自性之有哉)</span>。從因緣而生者<span class='note-inline'>(此下重出生滅之相)</span>。狎近惡友造作無端<span class='note-inline'>(無生而妄有其生也)</span>。從因緣而滅者。即是今日洗心懺悔。<span class='note-inline'>(下引經。直顯洗懺之要)</span>是故經言。此罪性不在內不在外不在中間。故知此罪從本是空<span class='note-inline'>(結上罪性本空。了無所得。如是用心。無罪不滅也。如下云云。向下結前生後)</span>。</p>
</div>
<div class='div-commentary'><p style="margin-left:1em">七觀罪性空。無有實相。作是想者。從來熱水即寒水○法苑珠林云。觀罪性空。罪從心生。心若可得。罪不可無。我心自空。空云何有。善心亦然。罪福無主。非內非外。亦無中間。不常自有。但有名字。名之為心。但有名字。名為罪福。名字即空。還原返本。畢竟清淨。是為觀罪性空○永嘉集。所謂了即業障本來空是也。然而了之一字。正好思量。若非斬釘截鐵之根基。說時似悟。觸境即迷。淨名云。無造無作無受者。善惡之業亦不忘。此句大半對虗搆文言者說。慎之哉○宗鏡云。洗心者。洗濯身心。清淨無餘。毫無邪念。乃為真懺悔。若能如此。罪性便空。若不洗心而求懺悔。祇為自欺。罪相宛然。安能除滅。洗之一字。深有意焉○不在內外中間。正謂從本是空。無有實相之意。非真有在有不在而分別之也○古云。罪性本空由心造。心若滅時罪亦忘。罪忘心滅兩俱空。是則名為真懺悔。此非易事。宜當扞勞忍苦而行之可也。</p>
</div>
<div class='div-orig'><p>生如是等七種心<span class='corr'>已</span>。緣想十方諸佛賢聖<span class='note-inline'>(起假想觀。如親覩聖容故云爾。合掌更加胡跪。即表恭敬之至也)</span>。擎拳合掌。披陳致禱<span class='note-inline'>(盡情發露之謂也)</span>。慚愧改革<span class='note-inline'>(革者革去。亦即改意)</span>。舒瀝心肝<span class='note-inline'>(舒瀝。亦即洗滌之謂也)</span>。洗蕩腸胃。如此懺悔。何罪不滅。何福不生。若復不爾<span class='note-inline'>(下文反顯不及之過)</span>。悠悠<span class='note-inline'>(怠墮之貌)</span>緩緩<span class='note-inline'>(放逸之貌)</span>。情慮躁動<span class='note-inline'>(心神散亂)</span>。徒自勞形。於事何益。</p>
</div>
<div class='div-commentary'><p style="margin-left:1em">修行人著眼看。此舒瀝心肝。洗蕩腸胃二句。分明要脫皮換骨。却將從前所為。盡情改換。從前知見。著實傾倒一番。此時汗泣交流。若將愧死無地。直見本來面目。決不復惡。此真心懺悔。佛必哀憐攝受。方有利益。心肝即意。腸胃指識情可也○凡人懺悔。倏俯倏仰。形則勞矣。若不悔過。無補於罪福。故曰於事何益。上文興七種心。於此收繳。此下文儆人及蚤懺悔之意可知。</p>
</div>
<div class='div-orig'><p>且復人命無常。喻如轉燭。一息不還。便同灰壤。三塗苦報。即身應受。不可以錢財寶貨。囑託求脫。杳杳冥冥。恩<span class='note-inline'>(惠顧之意)</span>赦<span class='note-inline'>(放捨之意)</span>無期。獨嬰<span class='note-inline'>(即受也)</span>此苦。無代受者。莫言我今生中無有此罪。所以不能懇禱懺悔。經中謂言。凡夫之人。舉足動步。無非是罪。又復過去生中。皆悉成就無量惡業。追逐行者。如影隨形。</p>
</div>
<div class='div-commentary'><p style="margin-left:1em">如響應聲○轉燭之喻。如旋火輪。亦如倒燭。其火即滅。言速之甚也。故云一息等云云○三塗者。火塗血塗刀塗。即地獄餓鬼畜生也○陽網疎而易漏。陰網密而難逃。豈同人間賄囑之所能為哉。所以三塗苦報云云。三塗遠曠。受苦幽長。渺莫可窮。了無恩赦。故云杳杳云云○自作自受。影響相符。縱有父子至親。豈能相代哉○莫言下。䇿發自恃之流。或自謂言我今無罪。何懺之有。故云莫言等而䇿之。所以引經。證其凡夫必不能無罪云云。非但今生之罪。過去之罪。猶多之甚矣。故曰又復過去云云。</p>
</div>
<div class='div-orig'><p>若不懺悔。罪惡日深。故知包藏瑕玼。佛不許可。說悔先罪。淨名所尚。故使長淪苦海。實由隱覆。</p>
</div>
<div class='div-commentary'><p style="margin-left:1em">有如是因。必有如是果。歷劫窮年。不能自免。惟有懺悔。乃可滅除。故云若不云云○如法華經云。護惜瑕玼。是名小智之類○一開懺時。便說眾生垢重。何人無罪。故知有罪而不勤懺悔。固為不可。懺悔而不肯發露。猶然佛不許可○淨名乃經名。即維摩經也。此經意義不著佛求。不著法求。惟在反觀諸身而求。故曰說悔先罪。淨名所尚○既曰懺悔而不肯發露。即此瞞昧一念。自欺猶甚。對佛尚且瞞昧。則我心<span class='corr'>已</span>永無開曉之期。安得不長淪苦海。</p>
</div>
<div class='div-orig'><p>是故<span class='note-inline'>(某)</span>等今日發露懺悔。不復覆藏。所言三障者。一曰煩惱。二名為業。三是果報。此三種法更相由藉。因煩惱故。所以起諸惡業。惡業因緣故得苦果。是故<span class='note-inline'>(某)</span>等今日至心懺悔。</p>
</div>
<div class='div-commentary'><p style="margin-left:1em">是故下。言<span class='corr'>已</span>畢竟懺悔。不敢覆藏。結顯上文慚愧洗心披陳發露。無罪不滅。無福不生之大意。而終其悔文也○人既自知必有罪。自知必有報。所以向佛禮懺。何不洗心刻責。將殺盜淫妄貪嗔癡等。一切盡掃。則永離苦海。竟超彼岸。故曰苦海茫茫。回頭是岸。若止身懺而不勤心懺。罪業仍存。惡報不免○懺悔二字。原從心字立名。不發露。不洗心。亦不成懺悔故云耳○所言下。疊前三障之句。立名廣釋。資次而懺。一一申明。上文慙愧恐怖等七種。大意其義可見○三世迭遷。遞互相資而起。故曰更相云云。所以資始為因。助因為緣。又云展轉感果為因。互相由藉為緣。因親緣疎。故作二釋。因緣果報。流轉無窮。故云三世迭遷云云○<span class='corr'>已</span>上大槩。先敘人必有罪。總之不出三障。理所應懺。次言七種懺法。且宜及蚤發露懺悔之意。尚未行懺。<span class='corr'>已</span>下方次第詳言三障。由於三業。方是求哀懺悔○上總指三障。以明三世因果。下別舉三障。以為懺悔之詳。</p>
</div>
<div class='div-orig'><p>第一先應懺悔煩惱障<span class='note-inline'>(此煩惱障。从何而起)</span>。而此煩惱皆从意起<span class='note-inline'>(煩惱現於身口。何从而起云云)</span>。所以者何。意業起故。則身與口隨之而動<span class='note-inline'>(離意不能動。故下別明意業。先舉數立名)</span>。意業有三。一者慳貪。二者嗔恚。三者癡闇。由癡闇故起諸邪見。造諸不善。</p>
</div>
<div class='div-commentary'><p style="margin-left:1em">第一先懺煩惱障。由於意業貪嗔癡故。身三口四。一切煩惱。隨之而生○煩惱者。據相宗中。有貪嗔癡慢疑邪見。六種根本煩惱。更有二十種隨煩惱。小隨十。中隨二。大隨八。文繁不引。</p>
</div>
<div class='div-orig'><p>是故經<span class='note-inline'>(華嚴)</span>言。貪瞋癡業能令眾生墮於地獄。餓鬼畜生受苦。若生人中。得貧窮孤露。兇狠頑鈍。愚迷無知。諸煩惱報。</p>
</div>
<div class='div-commentary'><p style="margin-left:1em">由貪嗔癡煩惱之苦因。受三塗之苦報。三塗報竟。縱得人身。窮露頑迷。此皆煩惱所感之報。故曰諸煩惱報。</p>
</div>
<div class='div-orig'><p>意業既有如此惡果。是故<span class='note-inline'>(某)</span>等今日至心歸命諸佛。求哀懺悔。</p>
</div>
<div class='div-commentary'><p style="margin-left:1em">上結懺。夫此下。出煩惱過患云云。</p>
</div>
<div class='div-orig'><p>夫此煩惱。諸佛菩薩入理聖人。種種訶責。亦名此煩惱以為怨家。何以故。能斷眾生慧命根故。</p>
</div>
<div class='div-commentary'><p style="margin-left:1em">聖者。正也。正智之人也。除佛菩薩外。諸祖師僧。凡有智者。悉皆訶其煩惱。如教中訶欲棄葢等事可知○訶責煩惱。為怨家。為賊。為瀑河。為覊鎖。訶責不一。故曰種種訶責。總見煩惱為大過患。下出過患之名而廣釋之。</p>
</div>
<div class='div-orig'><p>亦名此煩惱以之為賊。能劫眾生諸善法故。</p>
</div>
<div class='div-commentary'><p style="margin-left:1em">相宗中。善法十一。善為信慙愧。無貪等三根。勤安不放逸。行捨及不害。六為賊媒。自劫家寶之謂。</p>
</div>
<div class='div-orig'><p>亦名此煩惱以為瀑河。能漂眾生。入於生死大苦海故。亦名此煩惱以為覊鎖。能繫眾生於生死獄。不能得出故。</p>
</div>
<div class='div-commentary'><p style="margin-left:1em">波濤衝逆為瀑河。輪轉無窮。漂流無盡。受苦深遠。了無邊涯。故喻如大海。</p>
</div>
<div class='div-orig'><p>所以六道牽連。四生不絕。惡業無窮。苦果不息。當知皆是煩惱過患。</p>
</div>
<div class='div-commentary'><p style="margin-left:1em">六道者。淨名云。一天道。有二十八天。二人道。五常五戒。三修羅道。鬼畜人天所攝。四地獄道。八寒八熱等。五餓鬼道。九種十類。六畜生道。胎卵溼化是也。亦名六趣。四生者。胎卵溼化也。依殻而延曰卵生。含藏而出曰胎生。假潤而興曰溼生。無而忽有曰化生。六道牽連。四生不絕。所謂輪迴無間也○即應上文諸煩惱報。上舉煩惱過患<span class='corr'>已</span>竟。下正求懺悔。後五節文亦爾。</p>
</div>
<div class='div-orig'><p>是故今日運此增上善心。求哀懺悔。</p>
</div>
<div class='div-commentary'><p style="margin-left:1em">以此煩惱過患。作懺悔之增上勝緣。故云增上善心云云○上引聖言。出其煩惱過患<span class='corr'>已</span>竟。此下五章。廣顯煩惱罪業之名相。莫不皆从意業而生。</p>
</div>
<div class='div-orig'><p>某等自從無始以來。至於今日。或在人天六道受報。有此心識。常懷愚惑。繁滿胸襟。</p>
</div>
<div class='div-commentary'><p style="margin-left:1em">有此心識。正根意業而來○無智不信。了無出世之心。故曰繁滿等云云。</p>
</div>
<div class='div-orig'><p>或因三毒根造一切罪。或因三漏造一切罪。或因三苦造一切罪。或因三倒造一切罪。或貪三有造一切罪。如是等罪無量無邊。[女*(巢-果+(离-禸))]亂一切六道四生。今日慙愧。皆悉懺悔。</p>
</div>
<div class='div-commentary'><p style="margin-left:1em">貪能致老。瞋能致病。癡能致死。故云三毒根。又三為生死罪惡之根本。故曰根○阿毗達磨論云。三漏者。一欲漏。欲界。二有漏。上二界一切煩惱。除無明。三無明漏。三界無明。令心連注。流散不絕。故曰為漏。又流動其心。故名為漏○三苦者。一苦苦。三界<span class='corr'>已</span>苦。欲界復苦。二壞苦。樂壞時苦。等於三塗。三行苦。即處中苦。通於無色○三倒者。心顛倒。想顛倒。見顛倒○三有者。即三界。謂欲有。色有。無色有。即三界之因果不忘。有生有死。故名曰有○如是等罪。總頂上三毒。以至三有一切罪來。凡言如是等。俱倣此。</p>
</div>
<div class='div-orig'><p>又復<span class='note-inline'>(某)</span>等自從無始以來。至於今日。或因四住造一切罪。或因四流造一切罪。或因四取造一切罪。或因四執造一切罪。或因四緣造一切罪。或因四大造一切罪。或因四<span class='corr'>縛</span>造一切罪。或因四貪造一切罪。或因四生造一切罪。如是等罪無量無邊。[女*(巢-果+(离-禸))]亂六道一切眾生。今日慚愧。皆悉懺悔。</p>
</div>
<div class='div-commentary'><p style="margin-left:1em">四識住者。阿毗曇雜論云。色識住。受識住。想識住。行識住也○四流者。唯識論云。一欲流。欲界惑。二有流。上二界惑。除見癡。三見流。三界見。四無明流。三界癡。亦名四軛○四取者。唯識論。欲取。見取。戒取。我語取。能取自身相續不絕。故名為取○四執者。圓覺云。一生執不生。二不滅執滅。三斷執不斷。四不常執常○四緣者。圓覺云。一因緣。諸法和合。二次第緣。心心數法。三所緣緣。法無所依。四增上緣。法無所得○四大者。地大。水大。火大。風大。謂四大假合而成身也○四縛者。唯識論云。貪<span class='corr'>縛</span>。癡<span class='corr'>縛</span>。戒取縛。見取<span class='corr'>縛</span>。謂不出三界。不得解脫。故云縛○四貪者。情色食婬也○四生者。瑜伽論云。胎卵溼化也。</p>
</div>
<div class='div-orig'><p>又復<span class='note-inline'>(某)</span>等自從無始以來。至於今日。或因五住造一切罪。或因五葢造一切罪。或因五慳造一切罪。或因五見造一切罪。或因五心造一切罪。如是等煩惱無量無邊。[女*(巢-果+(离-禸))]亂六道一切眾生。今日發露。皆悉懺悔。</p>
</div>
<div class='div-commentary'><p style="margin-left:1em">五住者。永嘉集云。見為一住名見一切住。又思惑分三住。一欲愛住。一色愛住。一無色愛住。又塵沙惑與無明惑。合為一住○五葢者。覆真實義為葢。永嘉云。色受想行識。亦名五陰。即覆葢之意。如日月本明。而雲霧為之掩覆。則日月陰翳。為之葢蔽。自性真如本體。却被色受想行識。五者陰葢。便因迷造罪。又名五蘊。積聚之謂。又止觀云。貪欲。瞋恚。愚癡。睡眠。掉舉。為五葢○五慳者。成論住處慳。護他物慳。稱讚慳。財慳。法慳○五見者。首楞嚴云。一薩迦耶見。即身見。執我我所。執身有我故。二邊見。隨身計斷常。墮二邊見故。三見取。執前諸見為勝為能。或執一切有漏等法。妄謂常樂我淨。即是涅槃故。四戒取。非因計因。五邪見。撥無因果○五心者。賴耶云。率爾心。尋求心。決定心。染淨心。等流心也。</p>
</div>
<div class='div-orig'><p>又復<span class='note-inline'>(某)</span>等自從無始以來。至於今日。或因六根造一切罪。或因六識造一切罪。或因六想造一切罪。或因六受造一切罪。或因六行造一切罪。或因六愛造一切罪。或因六疑造一切罪。如是等煩惱無量無邊。[女*(巢-果+(离-禸))]亂六道一切眾生。今日慙愧發露。皆悉懺悔。</p>
</div>
<div class='div-commentary'><p style="margin-left:1em">六根者。一眼根。謂喜怒視相。二耳根。謂聽審相續。三鼻根。謂愛憎香臭。四舌根。謂嘗味甘苦。五身根。謂貪嫌滑澀。六意根。謂審察思量。即眼耳鼻舌身意中六情。俱以識為之根也○六識者。淨名云。眼識。玄黃不真。耳識。苦樂音異。鼻識。觀氣旋光。舌識。辯說邪正。身識。隨機現儀。意識。緣慮循空○六想者。析玄云。眼耳鼻舌身意。其識各有相應想○六受者。空品云。眼受色。耳受聲。鼻受香。舌受味。身受觸。意受法。六根領受六境也○六行者。眼耳鼻舌身意。各有所司。則各有所行也○六愛者。毗曇云。眼耳鼻舌身意。各因所觸而生愛○六疑者。淨名云。貪瞋癡慢疑覺。六者。俱有疑。亦名俱生惑。</p>
</div>
<div class='div-orig'><p>又復<span class='note-inline'>(某)</span>等自從無始以來。至於今日。或因七漏造一切罪。或因七使造一切罪。</p>
</div>
<div class='div-commentary'><p style="margin-left:1em">七漏者。李論云。見漏。諸根漏。忘漏。惡漏。親近漏。愛漏。念漏○七使者。首楞云。欲使。恚使。愛使。慢使。無明使。見使。疑使。</p>
</div>
<div class='div-orig'><p>或因八倒造一切罪。或因八垢造一切罪。或因八苦造一切罪。如是等煩惱無量無邊。[女*(巢-果+(离-禸))]亂六道一切眾生。今日發露。皆悉懺悔。</p>
</div>
<div class='div-commentary'><p style="margin-left:1em">八倒者。涅槃云。無常計常。無樂計樂。無我計我。不淨計淨。此凡夫四倒也。常計無常。樂計無樂。我計無我。淨計不淨。此二乘四倒也○八垢者。涅槃云。念垢。不念垢。念不念垢。我垢。我所垢。自性垢。差別攝受垢也。即八妄想。自性汙染。總名為垢○八苦者。維摩云。生苦。老苦。病苦。死苦。怨憎會苦。愛別離苦。求不得苦。五陰熾盛苦也。</p>
</div>
<div class='div-orig'><p>又復<span class='note-inline'>(某)</span>等自從無始以來。至於今日。或因九惱造一切罪。或因九結造一切罪。或因九緣造一切罪。</p>
</div>
<div class='div-commentary'><p style="margin-left:1em">九惱者。淨名云。過去愛我怨家。過去憎我知識。過去惱我<span class='corr'>己</span>身。現在愛我怨家。現在憎我知識。現在惱我<span class='corr'>己</span>身。未來世亦然。一世有三。三世有九。故云九惱。即名九結。結者結集不散之意○九結者。愛結。恚結。慢結。無名結。見結。取結。疑結。嫉結。慳結也。當中此中。能和合苦。故名為結○九緣者。一眼識。緣明。緣空。緣根。緣境。緣作意。緣根本依。緣染淨依。緣分別依。緣種子。二耳識。緣空。緣根。緣境。緣作意。緣根本依。緣染淨依。緣分別依。緣種子。三鼻識。緣根。緣境。緣作意。緣根本依。緣染淨依。緣分別依。緣種子。四舌識。緣根。緣境。緣作意。緣根本依。緣染淨依。緣分別依。緣種子。五身識。緣根。緣境。緣作意。緣根本依。緣染淨依。緣分別依。緣種子。六意識。緣作意。緣根本依。緣染淨依。緣分別依。緣種子。七第七識。緣染淨依。緣分別依。緣種子也。八第八識。緣根本依。緣染淨依。緣分別依。緣種子也。總名曰九緣生識。</p>
</div>
<div class='div-orig'><p>或因十煩惱造一切罪。或因十纏造一切罪。</p>
</div>
<div class='div-commentary'><p style="margin-left:1em">十煩惱者。一忿。二惱。三恨。四覆。五諂。六誑。七憍。八害。九嫉。十慳○十纏者。一忿恚纏曰瞋。二隱覆自罪纏曰覆。三意識昏迷纏曰睡。四五情暗冥纏曰眠。五嬉遊纏曰戲。六三業躁動纏曰掉。七屏處起罪不自羞纏曰無慙。八露處起罪不羞他纏曰無愧。九財法不能惠施纏曰慳。十他榮心生熱惱纏曰嫉。謂之十纏也。</p>
</div>
<div class='div-orig'><p>或因十一徧使造一切罪。</p>
</div>
<div class='div-commentary'><p style="margin-left:1em">十一徧使者。謂不信。懈怠。不慙。不愧。多貪。多瞋。多癡。昏迷。放逸。慳悋。毒害。此十一徧使也。反此則為十一善。</p>
</div>
<div class='div-orig'><p>或因十二入造一切罪。</p>
</div>
<div class='div-commentary'><p style="margin-left:1em">十二入者。謂眼耳鼻舌身意。此內六根入。屬能。能者。能見聞覺知也。色聲香味觸法。此外六塵入。屬所。所者。著見聞覺知之所也。入以互相涉入為義。亦名十二處。</p>
</div>
<div class='div-orig'><p>或因十六知見造一切罪。</p>
</div>
<div class='div-commentary'><p style="margin-left:1em">十六知見者。智論云。一我者知見。起我我所。二生者知見。如父有子。三受者知見。命根成就。四命者知見。能舉事故。五有情者知見。蘊和合生。六養育者知見。因緣故長。七眾數者知見。諸法有數。八人者知見。妄計我是人。九作者知見。手足能所。十使作者知見。力能役他。十一起者知見。作後世業。十二使起者知見。亦令他作。十三受者知見。苦樂果現。十四使受者知見。厭于苦樂。十五知者知見。五識名知。十六見者知見。目觀色像。</p>
</div>
<div class='div-orig'><p>或因十八界造一切罪。</p>
</div>
<div class='div-commentary'><p style="margin-left:1em">十八界者。即六根六塵六識。為十八界者。有分別辨析之義。又種族義。界畔義。</p>
</div>
<div class='div-orig'><p>或因二十五我造一切罪。</p>
</div>
<div class='div-commentary'><p style="margin-left:1em">二十五我者。即二十五諦。依百論結頌曰。一墮冥初為世間本性。乃生覺。二從覺為中陰。即生我心。三从我心中。我慢便生五塵。<span class='corr'>已</span>上成八。五塵生于五大。五大生十一根。通上總成二十四。又至神我主諦。共為二十五我也○色聲香味觸五為五塵。地水火風空為五大。又十一根者。眼耳鼻舌身為五知根。手足口。併大遺根小遺根。為五業根。又心平等。共十一根。大遺小遺。即大小便利也。</p>
</div>
<div class='div-orig'><p>或因六十二見造一切罪。</p>
</div>
<div class='div-commentary'><p style="margin-left:1em">六十二見者。即色受想行識五陰。于三世推之而成也。每一陰具四句。如云色大我小。我在色中。我大色小。色在我中。離色是我。即色是我。餘四例推可知。五陰共成二十。以過去現在未來三世配之。成六十。加根本斷常二法。共成六十二也。</p>
</div>
<div class='div-orig'><p>或因見諦思惟九十八使。百八煩惱。晝夜熾然。開諸漏門。造一切罪。</p>
</div>
<div class='div-commentary'><p style="margin-left:1em">見諦思惟九十八使者。大藏一覽云。見諦。攝欲界三十二使。色界二十八使。無色界二十八使。共八十八使。思惟。攝欲界四使。色界三使。無色界三使。共十使。合之成九十八也。見諦所攝。何謂欲界三十二使。苦諦下十使。集滅下各七使。除身邊戒。道下八使。除身邊二見。何謂色界二十八使。苦下九使。除瞋。集滅下各六使。除瞋身邊戒。道下七使。除瞋身邊。何謂無色界二十八使。苦下九使。除瞋。集滅下各六使。除瞋身邊戒。道下七使。除瞋身邊。思惟所攝。何謂欲界四使。一貪二瞋三癡四慢。此四使。從斯陀含向入修道斷。至阿那含果九品方盡。何謂色界三使。一貪二癡三慢。並是阿羅漢向修道斷。何謂無色界三使。一貪二癡三慢。此是羅漢向至果方盡○四諦者。苦集滅道也。苦諦下十使。謂身邊戒見邪貪瞋癡慢疑也。集滅下各七使者。止有見邪癡疑貪瞋慢七。故云除身邊戒也。道下八使者。止有邪癡疑戒見貪瞋慢八。故云除身邊二見也。下各倣此。苦為有漏果。集為有漏因。滅為無漏果。道為無漏因○楞嚴註云。薩迦耶見者。此云身見。執身有我故。邊見者。執我斷常。墮二邊見故。戒取見者。執持狗牛等戒。為生天因故。見取見者。執前諸見。為勝為能。或執一切有漏等法。妄為樂淨。即是涅槃故。邪見者。撥無因果。斷滅善種。名為邪見○百八煩惱者。即九十八使。更加十纏。成一百八也。又云即一百八見。</p>
</div>
<div class='div-orig'><p>[女*(巢-果+(离-禸))]亂賢聖及以四生。徧滿三界。彌互六道。無處可避。今日至禱。向十方佛尊法聖眾。慚愧發露。皆悉懺悔。</p>
</div>
<div class='div-commentary'><p style="margin-left:1em">三界者。一欲界天。自他化<span class='corr'>已</span>下。皆名欲界。希須樂欲。故名欲。二色界天。初禪至四禪。未出色籠。故名色。三無色界。四空天。只有四陰。無色蘊。故名無色○六道者。天道。人道。修羅道。旁生道。餓鬼道。地獄道。亦名六趣○十方者。東西南北四維上下。俱有佛剎國土故也。</p>
</div>
<div class='div-orig'><p>願<span class='note-inline'>(某)</span>等承是懺悔三毒一切煩惱。所生功德。生生世世。三慧明。三達朗。三苦滅。三願滿。</p>
</div>
<div class='div-commentary'><p style="margin-left:1em">願某下。上文廣舉罪相。懺悔<span class='corr'>已</span>竟。下文發願。求其功德。何也。懺悔畢竟滅罪。滅罪畢竟福生。福生則智慧功德。自然成就也。所以次第發願。求其功德。而顯是懺悔力用之功能也○三慧者。聞思修也。聞而不聽。無受潤因。聽而不思。無深旨趣。思而不修。終無證理。所以當明○三達之說。諸處未見所出。但梵網經上卷中。有法達義達辭達。更有教化達。未知可否。又達者明也。或天眼智。宿命智。漏盡智之三明。亦未可知也。俟再考○三苦者。苦苦。三界<span class='corr'>已</span>苦。欲界復苦。壞苦。樂壞時苦。等于三塗。行苦。即處中苦。通于無色。此苦當滅○三願者。一願一切眾生得證知法。二願以無厭心為眾生說法。三願捨身命護持正法。此願當滿。</p>
</div>
<div class='div-orig'><p>願承是懺悔四識等一切煩惱。所生功德。生生世世。廣四等心。立四信業。滅四惡趣。得四無畏。</p>
</div>
<div class='div-commentary'><p style="margin-left:1em">四等心者。淨名云。直心是道場。無虗假故。發行心是道場。能辦事故。深心是道場。增益功德故。菩提心是道場。無錯謬故。此心當廣○四信者。一信佛。樂常稱讚佛。二信法。樂欲聽法。三信僧。樂供養眾。四信戒。樂離五欲。此信要立○四惡趣者。大論云。一地獄。八寒八熱等。二旁生。水陸空行等。三餓鬼。三類九種等。四修羅。鬼畜人天所攝。此趣當滅○四無畏者。智論云。一得總持無畏。二得知根無畏。三得決疑無畏。四得答報無畏。又云一切智無畏。漏盡無畏。說障道無畏。說苦盡無畏也。</p>
</div>
<div class='div-orig'><p>願承是懺悔五葢等諸煩惱。所生功德。度五道。豎五根。淨五眼。成五分。</p>
</div>
<div class='div-commentary'><p style="margin-left:1em">又五葢如上文。即五蘊。一色蘊。謂積聚虗假。二受蘊。謂領納資貪。三想蘊。謂取像奔馳。四行蘊。謂微細遷流。五識蘊。謂熾然了別○五道者。法華云。天道人道。二善道也。地獄餓鬼畜生。三惡道也。皆當度之○五根者。賴耶云。一信根信諦。一切無漏根力禪定解脫三昧等法海。消除疑網。二念根。住持不忘。三進根。念茲在茲。四定根。湛寂虗通。修心不亂。五慧根。明辯實諦。以慧照了。願當豎立○五眼者。涅槃頌曰。天眼通非礙。肉眼礙非通。法眼惟觀俗。慧眼了知空。佛眼如千日。照異體還同。圓明法界內。無處不鑒容。開示悟入佛之知見。具足五眼。故願淨之○智度云。菩薩初發心時。以肉眼見苦眾生。心生慈愍。學諸禪定。修得五通。以天眼徧見六道受種種身。益加哀憐。故求慧眼以救濟之。得見眾生心相種種不同。云何令彼得是實法。故求法眼引導令入法中。後求佛眼。得一切智。成就佛法○又金剛註。內外空寂名肉眼。見自真性。自在平等。名天眼。見自性般若之智。名慧眼。見一切法。無一切法。見一切相。空一切相。名法眼。見前無煩惱可斷。中無自性可守。後無佛位可求。三際清淨。名為佛眼○成五分者。瓔珞經云。成五法香也。一成戒分香以攝身。二成定分香以攝意。三成慧分香以攝亂。四成解脫分香以攝倒見。五成知見分香以攝無明。一說成五分法。釋籤云。一分無作戒為戒身。二分無漏淨禪為定身。三分無漏智慧為慧身。四分三種解脫為解脫身。五分無生為解脫知見身也。</p>
</div>
<div class='div-orig'><p>願承是懺悔六受等諸煩惱。所生功德。生生世世。具足六神通。滿足六度業。不為六塵惑。常行六妙行。</p>
</div>
<div class='div-commentary'><p style="margin-left:1em">六神通者。如意通。天眼通。天耳通。他心通。宿命通。漏盡通是也。如意通三種。一者能到。身飛行如鳥無礙。移遠令近。不往而到。此沒彼出。一念能至。二者轉變。能以大作小。小作大。一多等。三者聖如意。此如意通。惟佛有之。天眼通二種。一修得。一報得。天耳通一切聲。他心通。知他人之喜瞋怖畏。宿命通。知過去世事。漏盡通四漏。故願具足○六度業者。善戒云。一布施。治慳貪。得富報。二持戒。治破戒。得具足善道報。三忍辱。治瞋恚。得有相好報。四精進。治懈怠。得壽神通報。五禪定。治散亂。得安樂生天報。六智慧。治愚癡。得辯才破煩惱報。此六善業須滿足○色聲香味觸法為六塵。謂之惑者。色如熱金丸。執之則燒。聲如塗毒鼓。聞之必死。香如敝龍氣。嗅之則病。味如沸蜜湯。又如塗蜜刀。䑛之則傷。觸如臥師子。近之則嚙。法如象紛紜。故皆不可為之惑也○六妙行者。色界初禪云。厭下之苦行麤行障行三。忻上之淨行妙行樂行三也。</p>
</div>
<div class='div-orig'><p>又願承是懺悔七漏八垢九結十纏等一切諸煩惱。所生功德。生生世世。坐七淨華。</p>
</div>
<div class='div-commentary'><p style="margin-left:1em">七淨華者。淨名云。一戒淨。身口意始終淨也。二心淨。三乘制煩惱斷結漏盡也。三見淨。見法真性。不起妄想也。四度疑。見染疑斷也。五分別道。是道宜行。非道宜捨也。六行斷。知見所行所斷。通達分明也。七涅槃。得無生法忍也。</p>
</div>
<div class='div-orig'><p>洗八解水。</p>
</div>
<div class='div-commentary'><p style="margin-left:1em">八解者。一內有色觀外色解脫為初禪。二內無色觀外色解脫為二禪。三觀淨解脫具足住為三禪。四觀空無邊處解脫。五觀識無邊處解脫。俱為四禪。六觀無所有處解脫。七觀非非想處解脫。俱為四空。八觀想受滅解脫。為過三界○上七淨。以所修因言。故曰華曰坐。八解。以入法流言故曰水曰洗。</p>
</div>
<div class='div-orig'><p>具九斷智。</p>
</div>
<div class='div-commentary'><p style="margin-left:1em">九斷智者。一乾慧地。五停心。總別相念處。二性地。煖頂忍世第一。<span class='corr'>已</span>上猶伏見思惑。三初果。斷三界八十八使見惑。盡見真諦。四二果。斷欲界九品思惑。五三果。斷欲界殘思盡。六四果。斷三界見思盡。七支佛。斷見思盡。更侵三習氣。八菩薩。斷三界正使盡。修六度行。九佛位。頓斷三界見思殘習。坐木菩提樹下。生艸為坐成劣應身。能斷此九者為具智。</p>
</div>
<div class='div-orig'><p>成十地行。</p>
</div>
<div class='div-commentary'><p style="margin-left:1em">成十地行者。華嚴云。登十地。斷十障。證十真。初地斷異生障。證徧行真如。二地斷邪解障。證最勝真如。三地斷暗鈍障。證聖流真如。四地斷細惑現行障。證無受真如。五地斷下乘涅槃障。證無分別真如。六地斷麤相現行障。證染淨真如。七地斷細相現行障。證智所依真如。八地斷無相加行障。證不增減真如。九地斷不欲相利他障。證所依真如。十地斷法自在障。證法無分別真如。歡喜離垢。乃至法雲為十地也。</p>
</div>
<div class='div-orig'><p>願以懺悔十一徧使及十二入十八界等一切諸煩惱。所生功德。願十一空。能解常用。栖心自在。</p>
</div>
<div class='div-commentary'><p style="margin-left:1em">十一空者。涅槃經云。一內空。六根無體。二外空。六塵無相。三內外空。六識無有。四有為空。生滅相無。五無為空。無相亦無。六無始空。體本元虗。七性空。法本常無。八無所有空。俱無亦無。九第一義空。功用投現。十空空。病去藥除。十一太空。小乘法無。此十一法空。必願能解。常用心既解空。自得解脫三昧。故曰栖心自在。</p>
</div>
<div class='div-orig'><p>能轉十二行法輪。</p>
</div>
<div class='div-commentary'><p style="margin-left:1em">十二行法輪者。法華法輪三轉。一示轉。二勸轉。三證轉也。每轉有四。即苦集滅道也。三四成十二。第一示轉云。此是苦逼迫性。此是集招感性。此是滅可證性。此是道可修性。第二勸修轉云。此是苦汝應知。此是集汝應斷。此是滅汝應證。此是道汝應修。第三作證轉云。此是苦。我<span class='corr'>已</span>知不復更知。此是集。我<span class='corr'>已</span>斷不復更斷。此是滅。我<span class='corr'>已</span>證不復更證。此是道。我<span class='corr'>已</span>修不復設修。以此苦集等四法。三唱令知。故云三轉十二也。輪者。从喻而言。如世之車輪。有推碾義。運轉義。以此四法。運入眾生心中。摧滅煩惱而證涅槃。故云十二行法輪也。</p>
</div>
<div class='div-orig'><p>具足十八不共之法。無量功德。一切圓滿。</p>
<p>發願<span class='corr'>已</span>。歸命禮諸佛。</p>
</div>
<div class='div-commentary'><p style="margin-left:1em">十八不共者。梵網經云。身口意三業無失。無不定心。無異想心。無不知捨心。志欲無減。憶念無減。精進無減。智慧無減。解脫無減。解脫知見無減。身業隨智慧行。口業隨智慧行。意業隨智慧行。知過去無礙。知現在無礙。知未來無礙。是為十八之數。不共法者。此出世法。惟佛為獨。不與二乘共故○十八等下。其餘更有無量功德。莫能盡述者。願求一切悉皆圓滿成就。方始成我懺悔之大心也。欲求懺悔。必先禮佛。以為懺罪之本。故當發願歸命云云。</p>
</div>
<div class='div-orig'><p>南無毗盧遮那佛。南無本師釋迦牟尼佛。南無阿彌陀佛。南無彌勒佛。南無龍種上尊王佛。南無龍自在王佛。南無寶勝佛。南無覺華定自在王佛。</p>
</div>
<div class='div-commentary'><p style="margin-left:1em">地藏經云。又於過去不可思議阿僧祇劫。時世有佛。號曰覺華定自在王如來。像法之中。有一婆羅門女。宿福深厚。諸天衛護。其母信邪。常輕三寶。不久命終。魂神墮在無間地獄。時女見覺華定自在王如來形像。瞻禮尊容。倍生敬仰。私自念言。佛名大覺。具一切智。我母死後。必知處所。忽聞空中聲曰。我是汝所瞻禮者。見汝憶母。故來告示。汝但端坐。思惟我之名號。即當知母所生去處。時女尋禮佛足。思惟經一日一夜。忽見自身。到一海邊。以念佛力故。自然無懼。有一鬼王名曰無毒。稽首來迎。白聖女曰。此是大鐵圍山。西面第一重海。造惡眾生。七七之內。無人繼嗣。為作功德。先渡此海。三海之內。是大地獄。願聖女速返。悅帝利罪女生天以來。經今三日。云承孝順之子。為母設供修福布施覺華定自在王如來塔寺。非惟菩薩之母。得脫地獄。此日無間罪人。俱同生訖。婆羅門女。便立弘誓願。願我盡未來劫。應有罪苦眾生。廣設方便。使令解脫。時鬼王無毒者。當今財首菩薩是。婆羅門女者。即地藏菩薩是。</p>
</div>
<div class='div-orig'><p>南無袈裟幢佛。南無師子吼佛。南無文殊師利菩薩。南無普賢菩薩。南無大勢至菩薩。南無地藏菩薩。</p>
</div>
<div class='div-commentary'><p style="margin-left:1em">地藏經云。文殊師利白佛言。惟願世尊。廣說地藏菩薩摩訶薩因地。作何行。立何願。而能成就不思議事。佛告文殊師利。譬如三千大千世界。所謂草木叢林。稻蔴竹葦。山石微塵。一物一數。作一恒河。一恒河沙。一沙一界。一界之內。一塵一劫。一劫之內。所積塵數。盡充為劫。地藏菩薩證十地果位<span class='corr'>已</span>來。千倍多於是數。何況地藏菩薩。在聲聞辟支佛地。</p>
</div>
<div class='div-orig'><p>南無大莊嚴菩薩。南無觀自在菩薩。</p>
<p>禮諸佛<span class='corr'>已</span>。次復懺悔<span class='note-inline'>(承前啟後)</span>。</p>
<p>夫論懺悔者。本是改往修來。滅惡興善。人之居世。誰能無過。學人失念。尚起煩惱。羅漢結習。動身口業。豈況凡夫。而當無過。</p>
</div>
<div class='div-commentary'><p style="margin-left:1em">改往修來者。改往昔之過咎。修來世之福田。滅三毒六根等惡。興六度萬行等善○學人者。學之為言。效也。效古聖先賢精修道業。故謂之學。如云勤修戒定慧。息滅貪瞋癡。識心達本源。故號為沙門。如斯等輩。堪稱學人。稍有些些怠惰。即為失念了也。古云。暫時不在。猶同死人。今言失念而起煩惱者。正此意也○楞嚴經云。非不迴心。大阿羅漢。尚有塵沙微細惑。至如鈍阿羅漢者。能免結習乎。結習者。謂从凡夫以來所結之習氣。未能消融之盡也○豈況者。出纏尚爾。況在纏者乎。</p>
</div>
<div class='div-orig'><p>但智者先覺。便能改悔。愚者覆藏。遂使滋蔓。所以長夜積習。曉悟無期。</p>
</div>
<div class='div-commentary'><p style="margin-left:1em">覆藏者。知有過隱而不發。其罪日增。如論語云。小人之過也必文。文飾之也。小人憚於改過。而不憚於自欺。故必文以重其過。此之謂也。所以必須發露。方為懺悔○智者悔罪。喻如斬艸必發其根。使後更不復生。故云改悔。愚者隱覆。而不發者。如艸埋根於深土之中。雨露滋成。即成蔓延。日滋日茂。罪業漸深。若不發露。如處於天暗之中。終成迷昧。了無所見。乃至墮於三塗苦惱之中。亦莫知其所以。故云曉悟無期也。</p>
</div>
<div class='div-orig'><p>若慚愧發露懺悔者。豈惟止是滅罪。亦復增長無量功德。豎立如來涅槃妙果。</p>
</div>
<div class='div-commentary'><p style="margin-left:1em">懺悔獲益如此之妙。此下復明懺法之方。</p>
</div>
<div class='div-orig'><p>若欲行此法者。先當外肅形儀。瞻奉尊像。內起敬意。緣於想法。懇切至禱。</p>
</div>
<div class='div-commentary'><p style="margin-left:1em">外肅者。即齊莊恭謹之意也○華嚴行願品。一者禮敬諸佛。今禮懺時而左顧右盻。竊為語笑者。豈直形儀不肅。即其內無敬意○維摩經云。瞻仰尊顏。目不暫捨。禮敬正宜目視而心想。若無敬意。瞻奉且虗。何況緣想。當知敬意正不在七種心之後。</p>
</div>
<div class='div-orig'><p>生二種心。何等為二。一者自念我此形命難可常保。一朝散壞。不知此身何時可復。若復不值諸佛賢聖。忽逢惡友。造眾罪業。復應墮落深坑險趣。</p>
</div>
<div class='div-commentary'><p style="margin-left:1em">此身四大假合而成。四大分散。則此身壞矣。況石火電光。無常莫測。不蚤為預辦。後悔無及。猶恐一失人身。萬劫不復故也○深坑險趣。即三塗八難以喻言之也。因難出故喻其深。受苦惱故喻其險。</p>
</div>
<div class='div-orig'><p>二者自念我此生中。雖得值遇如來正法。不為佛法。紹繼聖種。淨身口意。善法自居。</p>
</div>
<div class='div-commentary'><p style="margin-left:1em">不為佛法者。人身難得。佛法難聞。今又僧遇而又不能為○一念此身無常。死墮惡趣無有出期。二念此身罪惡。不能瞞昧諸佛神祇。畢竟到閻羅王所。受諸苦惱。有此二種心。自然慚愧恐怖。急求懺悔。不敢自欺○興顯佛法。使聖道昌隆而無斷絕。謂之紹繼聖種也。</p>
</div>
<div class='div-orig'><p>而今我等私自作惡。而復覆藏。言他不知。謂彼不見。隱慝在心。慠然無愧。此實天下愚惑之甚。</p>
</div>
<div class='div-commentary'><p style="margin-left:1em">非<span class='corr'>但</span>不能紹繼佛法。而反私自云云○此身私自作惡。只道佛不知不見。所以身口意業。倍為深重。一經發露。罪業冰消○忒。惡也。私謂佛菩薩不知不見。畢竟佛菩薩盡知盡見。如下文所云。故曰天下愚惑之甚。</p>
</div>
<div class='div-orig'><p>即今現有十方諸佛。諸大菩薩。諸天神仙。何曾不以清淨天眼。見於我等所作罪惡。又復幽顯靈祇注記罪福。纖毫無差。</p>
</div>
<div class='div-commentary'><p style="margin-left:1em">楞嚴經云。阿那律。見閻浮提。如觀掌中菴摩羅果。諸菩薩等。見百千界。十方如來窮盡微塵清淨國土。無所不矚。眾生洞視不過分寸○般若經云。天眼能見十方沙界眾生。成就身語意業惡行。誹毀賢聖邪見因緣。身壞命終。當墮惡趣○幽者鬼使。顯者聦明正直之神也○因既無差。果終無謬。下正指果報無謬。</p>
</div>
<div class='div-orig'><p>夫論作罪之人。命終之後。牛頭獄卒錄其精神。在閻羅王所。辯覈<span class='note-inline'>(考覈)</span>是非。當爾之時。一切怨對皆來證據。<span class='note-inline'>(執對之謂也)</span>各言汝先屠戮我身。炮煑蒸炙<span class='note-inline'>(此指異類之對)</span>。或先剝奪於我一切財寶。離我眷屬<span class='note-inline'>(此指人類之對)</span>。我於今日始得汝便。於時現前證據。何得敢諱<span class='note-inline'>(諱即隱瞞之謂也)</span>。惟應甘心分受宿殃。</p>
</div>
<div class='div-commentary'><p style="margin-left:1em">錄者。取而收之也○閻羅。梵語。正云閻摩羅。此云靜息。又云夜磨羅。此云雙世。鬼官總司也。陰界之名。苦樂並受。故云雙世。古云。兄與妹而雙王。苦與樂而同受。正此謂也○屠戮煑炙。言殺生食肉之業○剝奪離散。言偷盜勢奪之業○汝先。或先。當知兩先字。皆往昔過去之意。因剝奪故。或至父南子北。兄弟東西等。故曰離我眷屬。今日始便者。自來業緣未熟。似乎未便。今既業報至時。誠難逃避。故得其便也○甘心分受者。謂罪報當如其罪業之分量。故受報者。一如其分而甘心受之也。正是隨罪輕重。考而罰之者是也。</p>
</div>
<div class='div-orig'><p>如經所明。地獄之中。不枉治人<span class='note-inline'>(下出不枉之意)</span>。若其平素所作眾罪心自忘失者。臨命終時。造惡之處一切諸相。皆現在前。各言汝昔在於我邊作如是罪。今何得諱。</p>
</div>
<div class='div-commentary'><p style="margin-left:1em">楞嚴經云。三界惟心。萬法惟識。隨心所作。隨心所現。無所諱也。又楞嚴云。臨命終時未捨煖觸。一生善惡。俱時頓現。即此意也。各言我昔下。執對之辭也。</p>
</div>
<div class='div-orig'><p>是時作罪之人。無藏隱處。於是閻羅王。切齒訶責。將付地獄。歷無量劫。求出莫由。此事不遠。不關他人<span class='note-inline'>(此下令人追思<span class='corr'>己</span>過而自首也)</span>。正是我身自作自受。雖父子至親。一旦對至。無代受者。我等相與得此人身。體無眾疾。各自努力。與性命競。大怖至時。悔無所及。</p>
</div>
<div class='div-commentary'><p style="margin-left:1em">凡人多謂惡業可隱。故不思懺悔。蚤知終無隱藏。何如先向佛前發露懺悔。冀得免耳。慎勿懈怠。然而懺後改過。必不更作。庶可得免。如或倚其懺悔。更造新殃。欲求免者。未之有也。思之慎之。當自勉之○訶責者。如云癡人獄種。汝在世時。不孝父母。邪慢無道。無有慚愧。汝今生處。名阿鼻地獄。受此苦惱。為樂不耶。此等苦切責之。只要他人改過自新故耳。又王見其人。忘失其罪而自不知。故訶責之也○將付者。將此罪人付之於無間地獄之中。故歷劫無由求出也○眾等相與下。懺主激勵行人。知過速懺。無怠懈也○大怖至時。謂無常忽到。眼華落地。四大分張。前路茫茫。未知何往。抑且平素資糧無辦。寧不大可畏怖者哉。莫待罪苦臨頭。那時措手不及。故當捨命忘身。力求懺悔始得。</p>
</div>
<div class='div-orig'><p>是故至心求哀懺悔。</p>
<p>某等自從無始以來。至於今日。積聚無明。障蔽心目。隨煩惱性。造三世罪。</p>
</div>
<div class='div-commentary'><p style="margin-left:1em">謂之無始以來。則過去世數無算。而造罪亦無算。況今生又不覺悟。則現在無明煩惱。開八萬四千塵勞門。造罪何可勝計。未來生死。無有窮期。四生六道。改形易相。可不懼哉。故曰此身不向今生度。更向何時度此身。當知勇猛精進。超出三界。正在今生。切勿放過○此下二章。復舉無始無明。而懺三世之過惡也。法性本明。本來無有罪業。因無明煩惱之所昏蔽而不明。故云隨煩云云。所以云自從無始迷心海。曠劫漂流生死波者。正此之謂也○又積聚無明者。即無智慧之明。不能了境惟心。而遮蔽心目。故隨之而造諸惡業。故曰隨煩惱性也。</p>
</div>
<div class='div-orig'><p>或耽染愛著起貪欲煩惱。或瞋恚忿怒懷害煩惱。或心憒惛懵不了煩惱。或我慢自高輕傲煩惱。疑惑正道猶豫煩惱。謗無因果邪見煩惱。不識緣假著我煩惱。迷於三世執斷常煩惱。朋狎惡法起見取煩惱。僻稟邪師造戒取煩惱。乃至一切四執橫計煩惱。今日至誠。悉皆懺悔。</p>
</div>
<div class='div-commentary'><p style="margin-left:1em">凡夫但以昏散二病。以為生死根本。憒即煩憒散亂之謂也○疑惑不信。猶豫不決。皆無明障蔽之過也。統前統後。無不皆爾。天堂是妄造。地獄無真說。是謗無等語也○不識因緣虗假。遂不知四大本空。因而執著我見而生煩惱也。斷常二見。即有無二見。同志曰朋。附近曰狎。既曰惡法。必有其人而近之。故曰○見取者。謂執身見。邊見。戒取見。自以為勝為能。或執一切有漏等法。妄為樂淨。即是涅槃故○戒取者。非因計因。謂執持牛狗等戒。為生天因故○四執。即前一生執不生。二不滅執滅。三斷執不斷。四不常執常○<span class='corr'>已</span>上懺十使。十使即十煩惱。</p>
</div>
<div class='div-orig'><p>又復無始以來。至於今日。守惜堅著起慳悋煩惱。不攝六情<span class='note-inline'>(六情者喜怒哀樂愛惡也)</span>奢醜煩惱<span class='note-inline'>(奢侈誇誕)</span>。心行獘惡<span class='note-inline'>(弊即麤獷剛暴之謂也)</span>不忍煩惱。</p>
</div>
<div class='div-commentary'><p style="margin-left:1em">當知六度之中。忍為最急。忍該六度。古云一忍能令百禍消。講說忍字極多。文繁不贅。</p>
</div>
<div class='div-orig'><p>怠墮緩縱<span class='note-inline'>(恣情放逸之謂也)</span>不勤煩惱。疑慮躁動覺觀煩惱。</p>
</div>
<div class='div-commentary'><p style="margin-left:1em">覺觀。差別麤心相名覺。細心相名觀。初緣心中發相名覺。後分別籌量好醜名觀。又智度論。入初禪定。名有覺有觀。初禪二禪中間。是名無覺有觀。从二禪乃至非有想非無想定。是名無覺無觀。</p>
</div>
<div class='div-orig'><p>觸境迷惑無知解煩惱。</p>
</div>
<div class='div-commentary'><p style="margin-left:1em">說時似悟。對境即迷。未得謂得者。亦此意也。</p>
</div>
<div class='div-orig'><p>隨世八風生彼我煩惱。</p>
</div>
<div class='div-commentary'><p style="margin-left:1em">隨世八風者。謂隨世之風之有八也。一利。謂得可意事。二衰。謂失可意事。三毀。謂不現前誹撥。四譽。謂不現前讚美。五稱。現前讚美。六譏。現前誹撥。七苦。逼[女*(巢-果+(离-禸))]身心。八樂。適悅身心。彼我之間。隨此八者。而互生煩惱。</p>
</div>
<div class='div-orig'><p>諂曲面譽不直心煩惱。強獷難觸不調和煩惱。</p>
</div>
<div class='div-commentary'><p style="margin-left:1em">獷者。暴戾之獸。不調和之人似之。難觸者。剛強而不可近也。</p>
</div>
<div class='div-orig'><p>易忿難悅多含恨煩惱。嫉妒擊刺狠戾煩惱<span class='note-inline'>(恨怒之意)</span>。㐫險暴害慘毒煩惱<span class='note-inline'>(毒之最極曰慘毒)</span>。乖背聖諦執相煩惱。</p>
</div>
<div class='div-commentary'><p style="margin-left:1em">空假中三諦。亦可名聖諦。即下苦集等四。俱名聖諦。若言聖諦第一義。即中道可知也。言乖背者因順於凡俗之流。故違於出世之聖諦。故云執相也○<span class='corr'>已</span>上懺十三隨。下懺三乘。</p>
</div>
<div class='div-orig'><p>於苦集滅道生顛倒煩惱。</p>
</div>
<div class='div-commentary'><p style="margin-left:1em">苦集滅道者。即四諦也。苦即上文生者。八苦者是集。即貪瞋癡等。煩惱者是滅。即寂滅二乘所證空理也。道即三十七品等法。此皆真實無謬。故云諦也。</p>
</div>
<div class='div-orig'><p>隨從生死十二因緣輪轉煩惱。</p>
</div>
<div class='div-commentary'><p style="margin-left:1em">十二因緣者。法華經云。無明緣行。行緣識。識緣名色。名色緣六入。六入緣觸。觸緣受。受緣愛。愛緣取。取緣有。有緣生。生緣老死等也。然有二乘還滅等文。亦詳法華經中。此但言生起。不言還滅。故不錄。</p>
</div>
<div class='div-orig'><p>乃至無始無明住地恒沙煩惱。起四住地構於三界苦果煩惱。</p>
</div>
<div class='div-commentary'><p style="margin-left:1em">起者。此四皆因無明而起也。構。結構也。四住地者。攝論云。見一切住地。欲愛住地。色愛住地。有愛住地也。若兼上無明住地。即五住地也。</p>
</div>
<div class='div-orig'><p>無量無邊[女*(巢-果+(离-禸))]亂賢聖六道四生。今日發露。向十方佛尊法聖眾。皆悉懺悔。</p>
</div>
<div class='div-commentary'><p style="margin-left:1em">煩惱無量。[女*(巢-果+(离-禸))]亂無邊。若聖若凡。無不惱故。若得懺盡無明。一切悉皆殄滅也。故當恭對十方三寶之前。竭誠禮拜。求哀懺悔也○如上廣舉三世罪業。懺悔<span class='corr'>已</span>竟。下文次第發願而求其功德同上云云。</p>
</div>
<div class='div-orig'><p>願<span class='note-inline'>(某)</span>等承是懺悔意業所起貪瞋癡等一切煩惱。所生功德。生生世世。折憍慢幢。竭愛欲水。滅瞋恚火。破愚癡闇。㧞斷疑根。裂諸見網。</p>
</div>
<div class='div-commentary'><p style="margin-left:1em">又上種種惑業。皆承懺悔之智力。折之竭之。乃至於㧞之裂之。始得清淨。故云願某等承是云云○折憍慢幢等文。承上懺悔意業等句而來。我慢猶若高幢。懺悔智力。猶如利器。足以折之。愛欲如水。性空真火足以竭之。瞋恚如火。性水真空足以滅之。暗喻癡迷無知。而智燈足以破之。疑惑如樹之根。亦以智手足以㧞之。網喻見解執縛。慧劍足以裂之。</p>
</div>
<div class='div-orig'><p>深識三界。猶如牢獄。四大毒蛇。五陰怨賊。六入空聚。愛詐親善。</p>
</div>
<div class='div-commentary'><p style="margin-left:1em">三界極尊。福盡還作牛領中蟲。況復其餘無福德者。故菩薩觀三界猶如牢獄○深識二字。直貫下五句。當云深識三界如牢獄。深識此身為四大猶如毒蛇。深識色受想行識五陰如怨賊。深識眼耳鼻舌身意為六入猶如空聚。俱是盜賊藏匿其中。深識此等一切欲愛猶如怨家。詐為親善。若實識知。無能為害也<span class='corr'>已</span>。</p>
</div>
<div class='div-orig'><p>修八聖道。斷無明源。正向涅槃不休不息。三十七品心心相續。十波羅蜜常得現前。</p>
</div>
<div class='div-commentary'><p style="margin-left:1em">一切皆以邪妄不正為無明之根源。故當修聖道而斷之。八聖道。即八正道也。修道者。如畏毒蛇怨賊。涉路避之而去也○涅槃者。具云般利涅槃那。般利言普也。即究竟也。涅即出離。槃那即煩惱。合言普究竟出離煩惱。又云。涅而不生。槃而不滅。又梵語摩訶般涅槃那。此云大寂定。又云。大固牢固。具四德足證三身云云○不休不息者。無有疲厭意。心心相續。無有間斷意。常得現前。純熟優行意○三十七品。見前。三十七助菩提法中○十波羅蜜。梵語檀波羅蜜。尸羅波羅蜜。羼提波羅蜜。毗黎耶波羅蜜。禪波羅蜜。般若波羅蜜。方便願力智共為十。華云。一布施。二持戒。三忍辱。四精進。五禪定。六智慧。為六波羅蜜。又名六度。後四度願與力。即禪定開出。方便與智。即般若開出○梵語波羅蜜。此云彼岸到。如涅槃經云。修戒定慧解脫知見六波羅蜜三十七品。以為船筏。依乘此栰。渡煩惱河。到於彼岸。常樂涅槃。正此意也○又此五句。亦同上意懺悔。而加修八正道。無煩惱而不除。無無明而不斷。乃至直成無上菩提。莫不皆从懺悔修八正道之所得也。</p>
</div>
<div class='div-orig'><p>懺悔發願<span class='corr'>已</span>。至心信禮常住三寶。</p>
</div>
<div class='div-commentary'><p style="margin-left:1em">常住者。十方三寶。無去無來。不生不滅。本無定相。無住無不住。但有求皆應。無禱不从。常在世間救苦眾生。令得解脫。故云常住。亦如釋迦世尊。常在娑婆世界化度眾生之意耳。</p>
</div>
<div class='div-orig'><p>慈悲水懺法卷上</p>
</div>
<div class='div-commentary'><p style="margin-left:1em">瘡如人面。宿憾何多。清泉一掬即消磨。憫<span class='corr'>己</span>復憐佗。述為懺摩。萬古沐恩波。</p>
</div>
<div class='div-w'><a id='mulu8' />
<p class='h2'>音釋</p>
<div class='div-w'><a id='mulu9' />
<p class='h3'>原敘</p>
<div class='div-note'>邂逅<p><span class='note-inline'>(上下戒切。音械。下胡茂切。音後)</span>。</p>
嫌<p><span class='note-inline'>(胡兼切音賢)</span>。</p>
惡<p><span class='note-inline'>(烏故切去聲)</span>。</p>
餧<p><span class='note-inline'>(奴委切。內上聲。饑也。今文宜用飫字是。於據切。於字去聲。文義相合。此餧字恐悞)</span>。</p>
啖<p><span class='note-inline'>(徒覽切。談上聲)</span>。</p>
掬<p><span class='note-inline'>(居六切音匊)</span>。</p>
盎<p><span class='note-inline'>(於浪切鴦去聲)</span>。</p>
晁<p><span class='note-inline'>(池遙切音潮)</span>。</p>
凜<p><span class='note-inline'>(力錦切音廩)</span>。</p>
髓<p><span class='note-inline'>(息委切雖上聲)</span>。</p>
甦<p><span class='note-inline'>(孫租切音蘇)</span>。</p>
</div></div>
<div class='div-w'><a id='mulu10' />
<p class='h3'>緣起文</p>
<div class='div-note'>澍<p><span class='note-inline'>(陟慮切音注)</span>。</p>
孽<p><span class='note-inline'>(魚列切年入聲)</span>。</p>
藪<p><span class='note-inline'>(蘇偶切音叟)</span>。</p>
</div></div>
<div class='div-w'><a id='mulu11' />
<p class='h3'>開經偈</p>
<div class='div-note'>解<p><span class='note-inline'>(下戒切。去聲。曉也。後凡圈去聲者同)</span>。</p>
</div></div>
<div class='div-w'><a id='mulu12' />
<p class='h3'>愍念後文</p>
<div class='div-note'>憍倨<p><span class='note-inline'>(上堅姚切。音驕。恣也。逸也。下居御切。音句。倨傲不遜)</span>。</p>
媟狎<p><span class='note-inline'>(上先結切。音屑。狎也。下胡夾切。音洽。親近玩熟也)</span>。</p>
悛<p><span class='note-inline'>(且緣切。音詮。止也。改也)</span>。</p>
辟<p><span class='note-inline'>(必勒切音璧。後凡稱辟支者同)</span>。</p>
</div></div>
<div class='div-w'><a id='mulu13' />
<p class='h3'>夫欲文</p>
<div class='div-note'>夫<p><span class='note-inline'>(逢夫切。音扶。語端辭同)</span>。</p>
長<p><span class='note-inline'>(止兩切。音掌。凡長養後同)</span>。</p>
令行<p><span class='note-inline'>(上離呈切。音陵。凡使令者。皆平聲。下胡孟切。去聲。身之所行謂之行)</span>。</p>
離<p><span class='note-inline'>(力地切。音利。凡欲遠離則去聲)</span>。</p>
</div></div>
<div class='div-w'><a id='mulu14' />
<p class='h3'>罪相文</p>
<div class='div-note'>相<p><span class='note-inline'>(息亮切。去聲。後凡圈者同)</span>。</p>
著<p><span class='note-inline'>(直略切。入聲。後凡圈入聲者同)</span>。</p>
</div></div>
<div class='div-w'><a id='mulu15' />
<p class='h3'>厭離文</p>
<div class='div-note'>眵<p><span class='note-inline'>(抽知切。音鴟。目汁凝也)</span>。</p>
腎<p><span class='note-inline'>(時軫切辰上聲)</span>。</p>
臟<p><span class='note-inline'>(才浪切藏去聲)</span>。</p>
樂<p><span class='note-inline'>(魚教切。去聲。欲也。好也。後凡好樂者皆同)</span>。</p>
</div></div>
<div class='div-w'><a id='mulu16' />
<p class='h3'>菩提文</p>
<div class='div-note'>種<p><span class='note-inline'>(知隴切。音腫。種種猶物物也)</span>。</p>
樂<p><span class='note-inline'>(歷各切音洛)</span>。</p>
若<p><span class='note-inline'>(如者切音惹)</span>。</p>
別<p><span class='note-inline'>(必列切首鼈)</span>。</p>
捍<p><span class='note-inline'>(侯幹切音翰)</span>。</p>
劫<p><span class='note-inline'>(古協切兼入聲)</span>。</p>
</div></div>
<div class='div-w'><a id='mulu17' />
<p class='h3'>觀罪文</p>
<div class='div-note'>擎拳<p><span class='note-inline'>(上渠京切。音鯨。持高也。下逵員切。音權)</span>。</p>
瑕玼<p><span class='note-inline'>(上何加切音遐。下生資切。音慈。玉病)</span>。</p>
</div></div>
<div class='div-w'><a id='mulu18' />
<p class='h3'>先應文</p>
<div class='div-note'>兇狠<p><span class='note-inline'>(上許容切。音胸。下下懇切。㾗上聲)</span>。</p>
鈍<p><span class='note-inline'>(徒困切音遯)</span>。</p>
瀑<p><span class='note-inline'>(步木切音僕。飛泉懸水也)</span>。</p>
繫<p><span class='note-inline'>(胡計切音係)</span>。</p>
互<p><span class='note-inline'>(居鄧切庚去聲)</span>。</p>
豎<p><span class='note-inline'>(忍與切。如上聲。直立也)</span>。</p>
</div></div>
<div class='div-w'><a id='mulu19' />
<p class='h3'>改往文</p>
<div class='div-note'>蔓<p><span class='note-inline'>(莫半切去聲)</span>。</p>
涅<p><span class='note-inline'>(魚列切。音孽。讀虐非者)</span>。</p>
值<p><span class='note-inline'>(直意切。音治。遇也。今讀直者非)</span>。</p>
坑<p><span class='note-inline'>(丘庚切音阬)</span>。</p>
慝<p><span class='note-inline'>(惕得切。同忒惡也)</span>。</p>
慠<p><span class='note-inline'>(魚刀切音敖)</span>。</p>
祗<p><span class='note-inline'>(渠宜切音岐)</span>。</p>
纖<p><span class='note-inline'>(思亷切。音暹。細微也)</span>。</p>
覈<p><span class='note-inline'>(胡得切。音曷。考實也)</span>。</p>
分<p><span class='note-inline'>(房悶切。音問。後凡去聲者同)</span>。</p>
枉<p><span class='note-inline'>(嫗徃切。汪上聲)</span>。</p>
素<p><span class='note-inline'>(蘇故切音訴)</span>。</p>
蔽<p><span class='note-inline'>(必敝切音閉)</span>。</p>
耽<p><span class='note-inline'>(賴含切)</span>。</p>
</div></div>
<div class='div-w'><a id='mulu20' />
<p class='h3'>煩惱文</p>
<div class='div-note'>憒<p><span class='note-inline'>(古外切。音膾。心亂也)</span>。</p>
懵<p><span class='note-inline'>(母總切。蒙上聲。心亂也)</span>。</p>
僻<p><span class='note-inline'>(匹亦切。與辟同。偏僻邪僻乖僻)</span>。</p>
觸<p><span class='note-inline'>(昌六切。充入聲。今讀楚者非)</span>。</p>
譽<p><span class='note-inline'>(羊居切。音余。凡美其人之善曰譽。平聲)</span>。</p>
獷<p><span class='note-inline'>(古猛切音礦)</span>。</p>
易<p><span class='note-inline'>(以智切。音異。不難也。平易也)</span>。</p>
戾<p><span class='note-inline'>(力濟切音例)</span>。</p>
折<p><span class='note-inline'>(食列切音舌)</span>。</p>
續<p><span class='note-inline'>(昨木切。音俗。繼連也)</span>。</p>
</div></div></div>
<div class='div-w'><a id='mulu21' />
<p class='h2'>註音釋</p>
<div class='div-w'><a id='mulu22' />
<p class='h3'>啟運文註</p>
<div class='div-note'>軌<p><span class='note-inline'>(古委切。音癸。法則也)</span>。</p>
譯<p><span class='note-inline'>(夷益切。音亦。傳夷夏之言)</span>。</p>
兜率<p><span class='note-inline'>(上當侯切斗平聲。下朔栗切。音蟀)</span>。</p>
</div></div>
<div class='div-w'><a id='mulu23' />
<p class='h3'>慈悲註</p>
<div class='div-note'>樂<p><span class='note-inline'>(歷。各切音洛)</span>。</p>
愆<p><span class='note-inline'>(去乾切。音愆。過也)</span>。</p>
坌<p><span class='note-inline'>(步悶切盆去聲)</span>。</p>
巵<p><span class='note-inline'>(音支)</span>。</p>
从<p><span class='note-inline'>(古從字。字彙俱用)</span>。</p>
劣<p><span class='note-inline'>(力輟切音埒)</span>。</p>
數<p><span class='note-inline'>(生六切。音朔。後數數同)</span>。</p>
鬬<p><span class='note-inline'>(丁後切斗去聲)</span>。</p>
輦<p><span class='note-inline'>(力展切連上聲)</span>。</p>
施<p><span class='note-inline'>(式至切。音試。後凡施與者皆去聲)</span>。</p>
備<p><span class='note-inline'>(皮意切。音避。今讀蒲昧切。音陪者不同)</span>。</p>
嘿<p><span class='note-inline'>(與默同)</span>。</p>
秔<p><span class='note-inline'>(古衡切音耕)</span>。</p>
窟<p><span class='note-inline'>(苦骨切坤入聲。孔穴也)</span>。</p>
竄<p><span class='note-inline'>(取亂切音㸑)</span>。</p>
邲<p><span class='note-inline'>(薄密切音弼)</span>。</p>
</div></div>
<div class='div-w'><a id='mulu24' />
<p class='h3'>歸依註</p>
<div class='div-note'>詮<p><span class='note-inline'>(且緣切。音川)</span>。</p>
塑<p><span class='note-inline'>(蘇故切音素)</span>。</p>
莢<p><span class='note-inline'>(古協切音劫)</span>。</p>
渠<p><span class='note-inline'>(求於切音劬)</span>。</p>
</div></div>
<div class='div-w'><a id='mulu25' />
<p class='h3'>慚愧註</p>
<div class='div-note'>閒<p><span class='note-inline'>(居晏切。音諫)</span>。</p>
</div></div>
<div class='div-w'><a id='mulu26' />
<p class='h3'>厭離註</p>
<div class='div-note'>骷髏<p><span class='note-inline'>(上空胡切。音枯。下盧侯切。音樓)</span>。</p>
螃蠏<p><span class='note-inline'>(上蒲光切。音旁。下呼買切。音駭)</span>。</p>
跎<p><span class='note-inline'>(唐何切音駝)</span>。</p>
呻<p><span class='note-inline'>(升人切。音身。吟咏之聲)</span>。</p>
療<p><span class='note-inline'>(力弔切音料)</span>。</p>
</div></div>
<div class='div-w'><a id='mulu27' />
<p class='h3'>不淨觀註</p>
<div class='div-note'>鼻<p><span class='note-inline'>(皮意切。音避。讀入聲者非)</span>。</p>
纖翳<p><span class='note-inline'>(上思亷切。音暹。下於計切。音意。細微也)</span>。</p>
</div></div>
<div class='div-w'><a id='mulu28' />
<p class='h3'>怨親註</p>
<div class='div-note'>揀<p><span class='note-inline'>(郎殿切音練)</span>。</p>
揣<p><span class='note-inline'>(楚委切吹上聲)</span>。</p>
</div></div>
<div class='div-w'><a id='mulu29' />
<p class='h3'>觀罪註</p>
<div class='div-note'>截<p><span class='note-inline'>(昨吉切前入聲)</span>。</p>
易<p><span class='note-inline'>(以智切音異)</span>。</p>
扞<p><span class='note-inline'>(侯幹切音翰)</span>。</p>
</div></div>
<div class='div-w'><a id='mulu30' />
<p class='h3'>擎拳註</p>
<div class='div-note'>倏<p><span class='note-inline'>(式竹切音叔)</span>。</p>
繳<p><span class='note-inline'>(吉了切間皎)</span>。</p>
</div></div>
<div class='div-w'><a id='mulu31' />
<p class='h3'>更相註</p>
<div class='div-note'>遞<p><span class='note-inline'>(大計切。音第。傳遞也)</span>。</p>
</div></div>
<div class='div-w'><a id='mulu32' />
<p class='h3'>四住註</p>
<div class='div-note'>曇<p><span class='note-inline'>(徒含切音潭)</span>。</p>
</div></div>
<div class='div-w'><a id='mulu33' />
<p class='h3'>六根註</p>
<div class='div-note'>澀<p><span class='note-inline'>(色入切森入聲)</span>。</p>
</div></div>
<div class='div-w'><a id='mulu34' />
<p class='h3'>九結註</p>
<div class='div-note'>中<p><span class='note-inline'>(之仲切音眾)</span>。</p>
</div></div>
<div class='div-w'><a id='mulu35' />
<p class='h3'>六受等註</p>
<div class='div-note'>䑛<p><span class='note-inline'>(上紙切時上聲)</span>。</p>
嚙<p><span class='note-inline'>(五考切音咬)</span>。</p>
</div></div>
<div class='div-w'><a id='mulu36' />
<p class='h3'>覺華佛註</p>
<div class='div-note'>嗣<p><span class='note-inline'>(詳恣切音寺)</span>。</p>
訖<p><span class='note-inline'>(激質切音吉)</span>。</p>
</div></div>
<div class='div-w'><a id='mulu37' />
<p class='h3'>覆藏註</p>
<div class='div-note'>文<p><span class='note-inline'>(無悶切。音問。去聲。飾也)</span>。</p>
艸<p><span class='note-inline'>(倉老切操上聲)</span>。</p>
</div></div>
<div class='div-w'><a id='mulu38' />
<p class='h3'>外肅註</p>
<div class='div-note'>齊<p><span class='note-inline'>(莊皆切。音齋。齊之為言。齋也。齋不齊以致齊也)</span>。</p>
</div></div>
<div class='div-w'><a id='mulu39' />
<p class='h3'>天眼註</p>
<div class='div-note'>矚<p><span class='note-inline'>(之六切。音竹。視之甚也)</span>。</p>
差<p><span class='note-inline'>(初加切。音嗏。錯也)</span>。</p>
</div></div>
<div class='div-w'><a id='mulu40' />
<p class='h3'>不關註</p>
<div class='div-note'>首<p><span class='note-inline'>(舒救切收去聲)</span>。</p>
</div></div>
<div class='div-w'><a id='mulu41' />
<p class='h3'>訶責註</p>
<div class='div-note'>樂不<p><span class='note-inline'>(上歷各切。音洛。下俯九切。音否)</span>。</p>
贅<p><span class='note-inline'>(之瑞切追去聲)</span>。</p>
殄<p><span class='note-inline'>(徒典切田上聲)</span>。</p>
羼<p><span class='note-inline'>(初限切音彥)</span>。</p>
栰<p><span class='note-inline'>(房滑切。音罰。同筏)</span>。</p>
</div></div></div></div>
</div><!-- end of div[@id='body'] -->
</body></html>