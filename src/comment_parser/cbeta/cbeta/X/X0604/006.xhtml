<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>法華經句解</title>
  <link rel="stylesheet" type="text/css" href="../cbeta.css" />
</head>
<body>
<div id='body'>

<p class='juan'><a id='mulu26' />妙法蓮華經句解品第六</p><p class="byline">錢塘廣照沙門　釋　聞達</p>
<div class='div-other'><a id='mulu27' />
<div class='div-orig'><p>妙法蓮華經壽量品第十六</p>
</div>
<div class='div-commentary'><p style="margin-left:1em">前品之中因文殊請為初心者說安樂法時他方界諸菩薩眾欲於滅後在此弘經世尊止之不須汝等言我弟子自當護持下方空中聞悉奔會眾見此等即生疑心以問於佛為從何來世尊答言是我所化遂疑世尊成佛在近所化者眾非初心人故開壽量以決群疑我久遠來實<span class='corr'>已</span>成佛今云成者盖是方便為眾生故現滅不滅實不滅度唱言滅耳。</p>
</div>
<div class='div-orig'><p>爾時佛告諸菩薩及一切大眾。</p>
</div>
<div class='div-commentary'><p style="margin-left:1em">當時在會懷疑心者。</p>
</div>
<div class='div-orig'><p>諸善男子汝等當信解如來誠諦之語。</p>
</div>
<div class='div-commentary'><p style="margin-left:1em">汝當諦信如來實語勿執方便以疑於佛。</p>
</div>
<div class='div-orig'><p>復告大眾汝等當信解如來誠諦之語。</p>
</div>
<div class='div-commentary'><p style="margin-left:1em">再告之者欲堅其信。</p>
</div>
<div class='div-orig'><p>又復告諸大眾汝等當信解如來誠諦之語。</p>
</div>
<div class='div-commentary'><p style="margin-left:1em">由法深妙眾生難解如是至三令深信也。</p>
</div>
<div class='div-orig'><p>是時菩薩大眾彌勒為首合掌白佛言。</p>
</div>
<div class='div-commentary'><p style="margin-left:1em">彌勒及眾見佛再三如此勤重所以合掌口發誠言對揚於佛。</p>
</div>
<div class='div-orig'><p>世尊惟願說之我等當信受佛語。</p>
</div>
<div class='div-commentary'><p style="margin-left:1em">言當信受不敢疑也。</p>
</div>
<div class='div-orig'><p>如是三白<span class='corr'>已</span>。</p>
</div>
<div class='div-commentary'><p style="margin-left:1em">如是三徧白世尊<span class='corr'>已</span>佛猶默然未蒙肯可。</p>
</div>
<div class='div-orig'><p>復言惟願說之我等當信受佛語。</p>
</div>
<div class='div-commentary'><p style="margin-left:1em">至于再四誠極心切。</p>
</div>
<div class='div-orig'><p>爾時世尊知諸菩薩三請不止。</p>
</div>
<div class='div-commentary'><p style="margin-left:1em">佛知眾生至三不止而復再四。</p>
</div>
<div class='div-orig'><p>而告之言汝等諦聽。</p>
</div>
<div class='div-commentary'><p style="margin-left:1em">佛將欲說誠實之言故敕有眾攝心聽受。</p>
</div>
<div class='div-orig'><p>如來秘密神通之力。</p>
</div>
<div class='div-commentary'><p style="margin-left:1em">如來慈悲欲度生故秘妙深密神通之力隱實行權說近成道。</p>
</div>
<div class='div-orig'><p>一切世間天人及阿修羅。</p>
</div>
<div class='div-commentary'><p style="margin-left:1em">世間所有一切眾生。</p>
</div>
<div class='div-orig'><p>皆謂今釋迦牟尼佛。</p>
</div>
<div class='div-commentary'><p style="margin-left:1em">靈嶽釋迦說法華者。</p>
</div>
<div class='div-orig'><p>出釋氏宮。</p>
</div>
<div class='div-commentary'><p style="margin-left:1em">出釋迦氏淨飯王宮。</p>
</div>
<div class='div-orig'><p>去伽耶城不遠。</p>
</div>
<div class='div-commentary'><p style="margin-left:1em">去處時節。</p>
</div>
<div class='div-orig'><p>坐於道場得阿耨多羅三藐三菩提。</p>
</div>
<div class='div-commentary'><p style="margin-left:1em">坐道樹下示成正覺名坐道場。</p>
</div>
<div class='div-orig'><p>然善男子我實成佛<span class='corr'>已</span>來。</p>
</div>
<div class='div-commentary'><p style="margin-left:1em">實是最初成正覺來。</p>
</div>
<div class='div-orig'><p>無量無邊百千萬億那由他劫。</p>
</div>
<div class='div-commentary'><p style="margin-left:1em">言我成佛其實<span class='corr'>已</span>久。</p>
</div>
<div class='div-orig'><p>譬如五百千萬億那由他阿僧祇。</p>
</div>
<div class='div-commentary'><p style="margin-left:1em">西土大數。</p>
</div>
<div class='div-orig'><p>三千大世界。</p>
</div>
<div class='div-commentary'><p style="margin-left:1em">譬將無數大千世界。</p>
</div>
<div class='div-orig'><p>假使有人抹為微塵。</p>
</div>
<div class='div-commentary'><p style="margin-left:1em">假設譬喻若使有人將諸世界一時細抹悉為微塵。</p>
</div>
<div class='div-orig'><p>過於東方五百千萬億那由他阿僧祇國乃下一塵。</p>
</div>
<div class='div-commentary'><p style="margin-left:1em">經過無數僧祇國土方乃下於微塵一點。</p>
</div>
<div class='div-orig'><p>如是東行盡是微塵。</p>
</div>
<div class='div-commentary'><p style="margin-left:1em">如是東行迤[這-言+里]而去點盡如上所有微塵。</p>
</div>
<div class='div-orig'><p>諸善男子於意云何。</p>
</div>
<div class='div-commentary'><p style="margin-left:1em">汝諸子等於汝之意以為云何。</p>
</div>
<div class='div-orig'><p>是諸世界可得思惟校計知其數不。</p>
</div>
<div class='div-commentary'><p style="margin-left:1em">如昔所說東行世界可以思算得其數不。</p>
</div>
<div class='div-orig'><p>彌勒菩薩等俱白佛言。</p>
</div>
<div class='div-commentary'><p style="margin-left:1em">眾承佛問俱時回答。</p>
</div>
<div class='div-orig'><p>世尊是諸世界無量無邊非算數所知亦非心力所及。</p>
</div>
<div class='div-commentary'><p style="margin-left:1em">世界多故算數計校皆不可知。</p>
</div>
<div class='div-orig'><p>一切聲聞辟支佛。</p>
</div>
<div class='div-commentary'><p style="margin-left:1em">二乘之人。</p>
</div>
<div class='div-orig'><p>以無漏智。</p>
</div>
<div class='div-commentary'><p style="margin-left:1em">以盡煩惱無漏智慧。</p>
</div>
<div class='div-orig'><p>不能思惟知其限數。</p>
</div>
<div class='div-commentary'><p style="margin-left:1em">限量數目思惟莫及。</p>
</div>
<div class='div-orig'><p>我等住阿惟越致地。</p>
</div>
<div class='div-commentary'><p style="margin-left:1em">諸大菩薩皆悉住於不退轉地。</p>
</div>
<div class='div-orig'><p>於是事中亦所不達。</p>
</div>
<div class='div-commentary'><p style="margin-left:1em">於是微塵限數事中亦不能了。</p>
</div>
<div class='div-orig'><p>世尊如是諸世界無量無邊。</p>
</div>
<div class='div-commentary'><p style="margin-left:1em">言無邊量不可得知。</p>
</div>
<div class='div-orig'><p>爾時佛告大菩薩眾。</p>
</div>
<div class='div-commentary'><p style="margin-left:1em">彌勒等眾。</p>
</div>
<div class='div-orig'><p>諸善男子今當分明宣語汝等。</p>
</div>
<div class='div-commentary'><p style="margin-left:1em">在昔秘密未敢說實今當分明顯露而說。</p>
</div>
<div class='div-orig'><p>是諸世界若著微塵及不著者。</p>
</div>
<div class='div-commentary'><p style="margin-left:1em">若曾點著及不點者。</p>
</div>
<div class='div-orig'><p>盡以為塵一塵一劫。</p>
</div>
<div class='div-commentary'><p style="margin-left:1em">盡將東行所有世界抹為微塵以一微塵為一劫。</p>
</div>
<div class='div-orig'><p>我成佛<span class='corr'>已</span>來復過於此百千萬億那由他阿僧祇劫。</p>
</div>
<div class='div-commentary'><p style="margin-left:1em">成佛劫數復過塵劫無量僧祇。</p>
</div>
<div class='div-orig'><p>自從是來我常在此娑婆世界說法教化。</p>
</div>
<div class='div-commentary'><p style="margin-left:1em">言常化此無休息也。</p>
</div>
<div class='div-orig'><p>亦於餘處百千萬億那由他阿僧祇國導利眾生。</p>
</div>
<div class='div-commentary'><p style="margin-left:1em">若但化此其功不愽非大慈悲故於餘處亦皆導利一切眾生。</p>
</div>
<div class='div-orig'><p>諸善男子於是中間我說然燈佛等。</p>
</div>
<div class='div-commentary'><p style="margin-left:1em">方便大乘說三僧祇修行成佛故說昔名善慧菩薩遇然燈佛得授記莂汝於來世當得作佛號釋迦牟尼皆中間事。</p>
</div>
<div class='div-orig'><p>又復言其入於涅槃。</p>
</div>
<div class='div-commentary'><p style="margin-left:1em">又說然燈入般涅槃。</p>
</div>
<div class='div-orig'><p>如是皆以方便分別。</p>
</div>
<div class='div-commentary'><p style="margin-left:1em">非實爾也。</p>
</div>
<div class='div-orig'><p>諸善男子若有眾生來至我所。</p>
</div>
<div class='div-commentary'><p style="margin-left:1em">若復有人至於佛所。</p>
</div>
<div class='div-orig'><p>我以佛眼。</p>
</div>
<div class='div-commentary'><p style="margin-left:1em">以佛慈悲清淨天眼。</p>
</div>
<div class='div-orig'><p>觀其信等諸根利鈍。</p>
</div>
<div class='div-commentary'><p style="margin-left:1em">信進念定慧名五善根觀其根性利之與鈍隨所應度應以何法而度脫之。</p>
</div>
<div class='div-orig'><p>處處自說名字不同年紀大小。</p>
</div>
<div class='div-commentary'><p style="margin-left:1em">處處自稱應身名號各各不同及以年紀大小亦異。</p>
</div>
<div class='div-orig'><p>亦復現言當入涅槃。</p>
</div>
<div class='div-commentary'><p style="margin-left:1em">佛真法身猶若虗空本無終始言涅<span class='corr'>槃</span>者悉是為生方便示現。</p>
</div>
<div class='div-orig'><p>又以種種方便說微妙法。</p>
</div>
<div class='div-commentary'><p style="margin-left:1em">為令眾生得妙法故假諸方便而為演說。</p>
</div>
<div class='div-orig'><p>能令眾生發歡喜心。</p>
</div>
<div class='div-commentary'><p style="margin-left:1em">能令前機聞法解悟發歡喜心。</p>
</div>
<div class='div-orig'><p>諸善男子如來見諸眾生。</p>
</div>
<div class='div-commentary'><p style="margin-left:1em">佛眼觀見。</p>
</div>
<div class='div-orig'><p>樂於小法德薄垢重者。</p>
</div>
<div class='div-commentary'><p style="margin-left:1em">由根鈍故樂小乘法福德淺薄障垢重者。</p>
</div>
<div class='div-orig'><p>為是人說我少出家得阿耨多羅三藐三菩提。</p>
</div>
<div class='div-commentary'><p style="margin-left:1em">為如是等鈍根障重說云少年出家成道。</p>
</div>
<div class='div-orig'><p>然我實成佛<span class='corr'>已</span>來久遠若斯。</p>
</div>
<div class='div-commentary'><p style="margin-left:1em">劫數無量。</p>
</div>
<div class='div-orig'><p>但以方便教化眾生令入佛道作如是說。</p>
</div>
<div class='div-commentary'><p style="margin-left:1em">但為鈍根方便設化說壽長短。</p>
</div>
<div class='div-orig'><p>諸善男子如來所演經典皆為度脫眾生。</p>
</div>
<div class='div-commentary'><p style="margin-left:1em">佛之說法但欲應機如醫用藥除病為先。</p>
</div>
<div class='div-orig'><p>或說<span class='corr'>己</span>身。</p>
</div>
<div class='div-commentary'><p style="margin-left:1em">說自本身在昔因地。</p>
</div>
<div class='div-orig'><p>或說他身。</p>
</div>
<div class='div-commentary'><p style="margin-left:1em">說餘人身因地之時。</p>
</div>
<div class='div-orig'><p>或示<span class='corr'>己</span>身或示他身。</p>
</div>
<div class='div-commentary'><p style="margin-left:1em">以自他身過去宿世所受之報開示於人。</p>
</div>
<div class='div-orig'><p>或示<span class='corr'>己</span>事或示他事。</p>
</div>
<div class='div-commentary'><p style="margin-left:1em">以過去世自他所作種種之事開示於人。</p>
</div>
<div class='div-orig'><p>諸所言說皆實不虗。</p>
</div>
<div class='div-commentary'><p style="margin-left:1em">一一稱實無有虗妄。</p>
</div>
<div class='div-orig'><p>所以者何。</p>
</div>
<div class='div-commentary'><p style="margin-left:1em">為何如此。</p>
</div>
<div class='div-orig'><p>如來如實知見三界之相。</p>
</div>
<div class='div-commentary'><p style="margin-left:1em">如來智慧稱如實理明見三界不遷之相。</p>
</div>
<div class='div-orig'><p>無有生死若退若出。</p>
</div>
<div class='div-commentary'><p style="margin-left:1em">本惟空寂如太虗空實無有生及以老死若退轉來若出去者。</p>
</div>
<div class='div-orig'><p>亦無在世及滅度者。</p>
</div>
<div class='div-commentary'><p style="margin-left:1em">本自不生故無在世亦無有滅故無滅度。</p>
</div>
<div class='div-orig'><p>非實非虗。</p>
</div>
<div class='div-commentary'><p style="margin-left:1em">非實故不同凡夫執迷取相非虗故不同小聖滅色取空。</p>
</div>
<div class='div-orig'><p>非如非異。</p>
</div>
<div class='div-commentary'><p style="margin-left:1em">非一相非異相。</p>
</div>
<div class='div-orig'><p>不如三界見於三界。</p>
</div>
<div class='div-commentary'><p style="margin-left:1em">不如三界之人見三界有不如二乘之人見三界空空有不二名如實相。</p>
</div>
<div class='div-orig'><p>如斯之事。</p>
</div>
<div class='div-commentary'><p style="margin-left:1em">如斯三界真實之事。</p>
</div>
<div class='div-orig'><p>如來明見無有錯謬。</p>
</div>
<div class='div-commentary'><p style="margin-left:1em">如來智慧明了知見無有一切錯謬之處。</p>
</div>
<div class='div-orig'><p>以諸眾生有種種性。</p>
</div>
<div class='div-commentary'><p style="margin-left:1em">根性不同。</p>
</div>
<div class='div-orig'><p>種種欲。</p>
</div>
<div class='div-commentary'><p style="margin-left:1em">樂欲不同。</p>
</div>
<div class='div-orig'><p>種種行。</p>
</div>
<div class='div-commentary'><p style="margin-left:1em">履踐不同。</p>
</div>
<div class='div-orig'><p>種種憶想分別故。</p>
</div>
<div class='div-commentary'><p style="margin-left:1em">種種憶度種種思想種種分別各不同故。</p>
</div>
<div class='div-orig'><p>欲令生諸善根。</p>
</div>
<div class='div-commentary'><p style="margin-left:1em">如來欲令發生一切諸善根本。</p>
</div>
<div class='div-orig'><p>以若干因緣。</p>
</div>
<div class='div-commentary'><p style="margin-left:1em">言若干者不定之辭諸善惡因及善惡緣。</p>
</div>
<div class='div-orig'><p>譬喻言辭種種說法。</p>
</div>
<div class='div-commentary'><p style="margin-left:1em">說惡因緣欲令改過說善因緣令修正行。</p>
</div>
<div class='div-orig'><p>所作佛事未曾暫廢。</p>
</div>
<div class='div-commentary'><p style="margin-left:1em">諸有所作雖開方便本欲皆令成得佛道故云佛事從始至今中間未曾暫時廢弛。</p>
</div>
<div class='div-orig'><p>如是我成佛<span class='corr'>已</span>來甚大久遠。</p>
</div>
<div class='div-commentary'><p style="margin-left:1em">言成佛道其實<span class='corr'>已</span>久。</p>
</div>
<div class='div-orig'><p>壽命無量阿僧祇劫常住不滅。</p>
</div>
<div class='div-commentary'><p style="margin-left:1em">眾生成佛如鑛成金一純之後不復成雜此說如來自受用門智度大海報身壽量有生無滅故云常住。</p>
</div>
<div class='div-orig'><p>諸善男子我本行菩薩道所成壽命。</p>
</div>
<div class='div-commentary'><p style="margin-left:1em">我昔本時修菩薩行所成就得智慧壽命。</p>
</div>
<div class='div-orig'><p>今猶未盡復倍上數。</p>
</div>
<div class='div-commentary'><p style="margin-left:1em">因既成果與法身齊云何有盡非數可知。</p>
</div>
<div class='div-orig'><p>然今非實滅度。</p>
</div>
<div class='div-commentary'><p style="margin-left:1em">然今靈山亦非實滅。</p>
</div>
<div class='div-orig'><p>而便唱言當取滅度。</p>
</div>
<div class='div-commentary'><p style="margin-left:1em">方便唱言我當滅度。</p>
</div>
<div class='div-orig'><p>如來以是方便教化眾生。</p>
</div>
<div class='div-commentary'><p style="margin-left:1em">如來以此示生唱滅而為方便化導眾生。</p>
</div>
<div class='div-orig'><p>所以者何。</p>
</div>
<div class='div-commentary'><p style="margin-left:1em">云何如此。</p>
</div>
<div class='div-orig'><p>若佛久住於世。</p>
</div>
<div class='div-commentary'><p style="margin-left:1em">若使世尊久住世間。</p>
</div>
<div class='div-orig'><p>薄德之人不種善根。</p>
</div>
<div class='div-commentary'><p style="margin-left:1em">薄德無福鈍根之人不肯修種菩提善種。</p>
</div>
<div class='div-orig'><p>貧窮下賤貪著五欲。</p>
</div>
<div class='div-commentary'><p style="margin-left:1em">不修福業名曰貧窮狎習惡者名為下賤貪著世間五欲之樂。</p>
</div>
<div class='div-orig'><p>入於憶想妄見網中。</p>
</div>
<div class='div-commentary'><p style="margin-left:1em">入於憶度種種思想虗妄知覺見愛網中。</p>
</div>
<div class='div-orig'><p>若見如來常在不滅。</p>
</div>
<div class='div-commentary'><p style="margin-left:1em">斯等之人見佛不滅。</p>
</div>
<div class='div-orig'><p>便起憍恣而懷厭怠。</p>
</div>
<div class='div-commentary'><p style="margin-left:1em">視以為常生憍縱心而懷輕易厭倦懈怠。</p>
</div>
<div class='div-orig'><p>不能生於難遭之想恭敬之心。</p>
</div>
<div class='div-commentary'><p style="margin-left:1em">不能生於難遭遇想而起恭敬信仰之心。</p>
</div>
<div class='div-orig'><p>是故如來以方便說。</p>
</div>
<div class='div-commentary'><p style="margin-left:1em">言有生滅。</p>
</div>
<div class='div-orig'><p>比丘當知諸佛出世難可值遇。</p>
</div>
<div class='div-commentary'><p style="margin-left:1em">久遠一出難可得見。</p>
</div>
<div class='div-orig'><p>所以者何。</p>
</div>
<div class='div-commentary'><p style="margin-left:1em">為何之故作如是說。</p>
</div>
<div class='div-orig'><p>諸薄德人。</p>
</div>
<div class='div-commentary'><p style="margin-left:1em">諸世間中薄德之人。</p>
</div>
<div class='div-orig'><p>過無量百千萬億劫。</p>
</div>
<div class='div-commentary'><p style="margin-left:1em">經過多劫。</p>
</div>
<div class='div-orig'><p>或有見佛或不見者。</p>
</div>
<div class='div-commentary'><p style="margin-left:1em">或有得見或全不見。</p>
</div>
<div class='div-orig'><p>以此事故我作是言。</p>
</div>
<div class='div-commentary'><p style="margin-left:1em">以是之故我方便說。</p>
</div>
<div class='div-orig'><p>諸比丘如來難可得見。</p>
</div>
<div class='div-commentary'><p style="margin-left:1em">因其不見故此語之。</p>
</div>
<div class='div-orig'><p>斯眾生等聞如是語。</p>
</div>
<div class='div-commentary'><p style="margin-left:1em">斯不見者聞我此語。</p>
</div>
<div class='div-orig'><p>必當生於難遭之想。</p>
</div>
<div class='div-commentary'><p style="margin-left:1em">必當生起難遭逢想。</p>
</div>
<div class='div-orig'><p>心懷戀慕渴仰於佛。</p>
</div>
<div class='div-commentary'><p style="margin-left:1em">其心懷仰欲見於佛。</p>
</div>
<div class='div-orig'><p>便種善根。</p>
</div>
<div class='div-commentary'><p style="margin-left:1em">便種見佛眾善之根。</p>
</div>
<div class='div-orig'><p>是故如來雖不實滅而言滅度。</p>
</div>
<div class='div-commentary'><p style="margin-left:1em">為眾生故於無生滅示生滅耳。</p>
</div>
<div class='div-orig'><p>又善男子諸佛如來法皆如是。</p>
</div>
<div class='div-commentary'><p style="margin-left:1em">恐疑今佛創立此門所以示言諸佛皆爾。</p>
</div>
<div class='div-orig'><p>為度眾生皆實不虗。</p>
</div>
<div class='div-commentary'><p style="margin-left:1em">佛本無心方便度生非同世間不善虗誑有益無損故云皆實。</p>
</div>
<div class='div-orig'><p>譬如良醫智慧聰達。</p>
</div>
<div class='div-commentary'><p style="margin-left:1em">佛如醫王智慧明了善知病源。</p>
</div>
<div class='div-orig'><p>明練方藥善治眾病。</p>
</div>
<div class='div-commentary'><p style="margin-left:1em">明識諳練方書藥性善能治療眾生之病。</p>
</div>
<div class='div-orig'><p>其人多諸子息。</p>
</div>
<div class='div-commentary'><p style="margin-left:1em">喻佛教化五道眾生。</p>
</div>
<div class='div-orig'><p>若十二十乃至百數。</p>
</div>
<div class='div-commentary'><p style="margin-left:1em">若十即菩薩二十即二乘乃至百數即十法界。</p>
</div>
<div class='div-orig'><p>以有事緣遠至餘國。</p>
</div>
<div class='div-commentary'><p style="margin-left:1em">佛先化此結大乘緣餘方機熟名有事緣捨此趣彼名至餘國。</p>
</div>
<div class='div-orig'><p>諸子於後飲他毒藥。</p>
</div>
<div class='div-commentary'><p style="margin-left:1em">如來滅後弟子隨邪名飲毒藥。</p>
</div>
<div class='div-orig'><p>藥發悶亂宛轉于地。</p>
</div>
<div class='div-commentary'><p style="margin-left:1em">邪毒交攻心神悶亂流浪諸趣名為宛轉生而復死不離下地。</p>
</div>
<div class='div-orig'><p>是時其父還來歸家。</p>
</div>
<div class='div-commentary'><p style="margin-left:1em">喻此緣熟佛還出現。</p>
</div>
<div class='div-orig'><p>諸子飲毒或失本心或不失者。</p>
</div>
<div class='div-commentary'><p style="margin-left:1em">見諸眾生或入邪毒喪大受輪或有本心而不失者。</p>
</div>
<div class='div-orig'><p>遙見其父皆大歡喜。</p>
</div>
<div class='div-commentary'><p style="margin-left:1em">以凡望佛名為遙見眾生見佛如子見父子見父歡父見子喜。</p>
</div>
<div class='div-orig'><p>拜跪問訊善安隱歸。</p>
</div>
<div class='div-commentary'><p style="margin-left:1em">屈身作禮問訊起居唱滅還源如離家去入廛垂手名安隱歸。</p>
</div>
<div class='div-orig'><p>我等愚癡悞服毒藥。</p>
</div>
<div class='div-commentary'><p style="margin-left:1em">自悔過咎悞入邪流。</p>
</div>
<div class='div-orig'><p>願見救療更賜壽命。</p>
</div>
<div class='div-commentary'><p style="margin-left:1em">願佛見怜方便攝化更復賜與智慧壽齡。</p>
</div>
<div class='div-orig'><p>父見子等苦惱如是。</p>
</div>
<div class='div-commentary'><p style="margin-left:1em">佛見眾生於三界中受如是等種種眾苦。</p>
</div>
<div class='div-orig'><p>依諸經方求好藥草。</p>
</div>
<div class='div-commentary'><p style="margin-left:1em">佛隨諸佛所行方便名順方書察其病深如理調伏名求好藥。</p>
</div>
<div class='div-orig'><p>色香美味皆悉具足。</p>
</div>
<div class='div-commentary'><p style="margin-left:1em">行色道香法音美味藥料盡足。</p>
</div>
<div class='div-orig'><p>擣篩和合與子令服。</p>
</div>
<div class='div-commentary'><p style="margin-left:1em">摧服剛暴名為舂擣退惡進善猶如篩簸定慧均融名為和合付與受持名為服藥。</p>
</div>
<div class='div-orig'><p>而作是言此大良藥。</p>
</div>
<div class='div-commentary'><p style="margin-left:1em">良善大藥。</p>
</div>
<div class='div-orig'><p>色香美味皆悉具足。</p>
</div>
<div class='div-commentary'><p style="margin-left:1em">材料皆全非偽藥也。</p>
</div>
<div class='div-orig'><p>汝等可服速除苦惱無復眾患。</p>
</div>
<div class='div-commentary'><p style="margin-left:1em">汝可服此疾除一切身心苦惱無復發生。</p>
</div>
<div class='div-orig'><p>其諸子中不失心者。</p>
</div>
<div class='div-commentary'><p style="margin-left:1em">不失本有大乘心者。</p>
</div>
<div class='div-orig'><p>見此良藥色香俱好。</p>
</div>
<div class='div-commentary'><p style="margin-left:1em">聞法信解善知義味。</p>
</div>
<div class='div-orig'><p>即便服之病盡除愈。</p>
</div>
<div class='div-commentary'><p style="margin-left:1em">如法修行得度生死。</p>
</div>
<div class='div-orig'><p>餘失心者。</p>
</div>
<div class='div-commentary'><p style="margin-left:1em">喻無正信樂善之心。</p>
</div>
<div class='div-orig'><p>見其父來。</p>
</div>
<div class='div-commentary'><p style="margin-left:1em">遇佛出興。</p>
</div>
<div class='div-orig'><p>雖亦歡喜問訊。</p>
</div>
<div class='div-commentary'><p style="margin-left:1em">雖見佛喜來相請問。</p>
</div>
<div class='div-orig'><p>求索治病。</p>
</div>
<div class='div-commentary'><p style="margin-left:1em">願求脫苦。</p>
</div>
<div class='div-orig'><p>然與其藥而不肯服。</p>
</div>
<div class='div-commentary'><p style="margin-left:1em">然授以法而不肯修。</p>
</div>
<div class='div-orig'><p>所以者何。</p>
</div>
<div class='div-commentary'><p style="margin-left:1em">何故來求而不肯服。</p>
</div>
<div class='div-orig'><p>毒氣深入失本心故。</p>
</div>
<div class='div-commentary'><p style="margin-left:1em">邪毒習氣深入其心壞善根故。</p>
</div>
<div class='div-orig'><p>於此好色香藥而謂不美。</p>
</div>
<div class='div-commentary'><p style="margin-left:1em">於正直法不能知味。</p>
</div>
<div class='div-orig'><p>父作是念此子可愍。</p>
</div>
<div class='div-commentary'><p style="margin-left:1em">見子有疾所以深怜。</p>
</div>
<div class='div-orig'><p>為毒所中心皆顛倒。</p>
</div>
<div class='div-commentary'><p style="margin-left:1em">被毒所中心無正念而皆顛倒。</p>
</div>
<div class='div-orig'><p>雖見我喜求索救療。</p>
</div>
<div class='div-commentary'><p style="margin-left:1em">雖見佛喜求為救護。</p>
</div>
<div class='div-orig'><p>如是好藥而不肯服。</p>
</div>
<div class='div-commentary'><p style="margin-left:1em">如是正法而不奉行。</p>
</div>
<div class='div-orig'><p>我今當設方便令服此藥。</p>
</div>
<div class='div-commentary'><p style="margin-left:1em">唱言涅槃而為方便令思正法。</p>
</div>
<div class='div-orig'><p>即作是言汝等當知。</p>
</div>
<div class='div-commentary'><p style="margin-left:1em">汝等諸子當知此意。</p>
</div>
<div class='div-orig'><p>我今衰老死時<span class='corr'>已</span>至。</p>
</div>
<div class='div-commentary'><p style="margin-left:1em">謂將入滅。</p>
</div>
<div class='div-orig'><p>是好良藥。</p>
</div>
<div class='div-commentary'><p style="margin-left:1em">大藏經卷。</p>
</div>
<div class='div-orig'><p>今留在此。</p>
</div>
<div class='div-commentary'><p style="margin-left:1em">流布世間。</p>
</div>
<div class='div-orig'><p>汝可取服。</p>
</div>
<div class='div-commentary'><p style="margin-left:1em">汝可取則依法修行。</p>
</div>
<div class='div-orig'><p>勿憂不差。</p>
</div>
<div class='div-commentary'><p style="margin-left:1em">勿得憂疑苦不能脫。</p>
</div>
<div class='div-orig'><p>作是教<span class='corr'>已</span>復至他國。</p>
</div>
<div class='div-commentary'><p style="margin-left:1em">囑付子<span class='corr'>已</span>更應餘方。</p>
</div>
<div class='div-orig'><p>遣使還告汝父<span class='corr'>已</span>死。</p>
</div>
<div class='div-commentary'><p style="margin-left:1em">使即菩薩承佛付囑荷法流通名為還告示言世尊今<span class='corr'>已</span>入滅。</p>
</div>
<div class='div-orig'><p>是時諸子。</p>
</div>
<div class='div-commentary'><p style="margin-left:1em">若十二十乃至百數。</p>
</div>
<div class='div-orig'><p>聞父背喪心大憂惱。</p>
</div>
<div class='div-commentary'><p style="margin-left:1em">聞知佛滅其心憂悶。</p>
</div>
<div class='div-orig'><p>而作是念。</p>
</div>
<div class='div-commentary'><p style="margin-left:1em">作是念言。</p>
</div>
<div class='div-orig'><p>若父在者慈愍我等能見救護。</p>
</div>
<div class='div-commentary'><p style="margin-left:1em">若佛在世怜念我等能為方便而作救護。</p>
</div>
<div class='div-orig'><p>今者捨我遠喪他國。</p>
</div>
<div class='div-commentary'><p style="margin-left:1em">今者棄我於方便土而現寂滅。</p>
</div>
<div class='div-orig'><p>自惟孤露無復恃怙。</p>
</div>
<div class='div-commentary'><p style="margin-left:1em">自思孤幼窮露無依慈父既喪無復恃怙。</p>
</div>
<div class='div-orig'><p>常懷悲感心遂醒悟。</p>
</div>
<div class='div-commentary'><p style="margin-left:1em">常懷悲慼有以感動遂得本心復還醒悟。</p>
</div>
<div class='div-orig'><p>乃知此藥色味香美。</p>
</div>
<div class='div-commentary'><p style="margin-left:1em">乃知佛法理味深長。</p>
</div>
<div class='div-orig'><p>即取服之毒病皆愈。</p>
</div>
<div class='div-commentary'><p style="margin-left:1em">即取教法依而奉行漏業悉盡。</p>
</div>
<div class='div-orig'><p>其父聞子悉<span class='corr'>已</span>得差。</p>
</div>
<div class='div-commentary'><p style="margin-left:1em">佛居真寂聞諸機緣妄心<span class='corr'>已</span>覺。</p>
</div>
<div class='div-orig'><p>尋便來歸咸使見之。</p>
</div>
<div class='div-commentary'><p style="margin-left:1em">即便起應復見世間咸令有緣而得覩現。</p>
</div>
<div class='div-orig'><p>諸善男子於意云何。</p>
</div>
<div class='div-commentary'><p style="margin-left:1em">於汝意中以為如何。</p>
</div>
<div class='div-orig'><p>頗有人能說此良醫虗妄罪不。</p>
</div>
<div class='div-commentary'><p style="margin-left:1em">醫人方便假言<span class='corr'>已</span>死而救其子頗有人能說其不應虗妄過不。</p>
</div>
<div class='div-orig'><p>不也世尊。</p>
</div>
<div class='div-commentary'><p style="margin-left:1em">此彌勒答父雖不死本是好意無虗妄也。</p>
</div>
<div class='div-orig'><p>佛言我亦如是。</p>
</div>
<div class='div-commentary'><p style="margin-left:1em">佛之所為亦如醫者。</p>
</div>
<div class='div-orig'><p>成佛<span class='corr'>已</span>來無量無邊百千萬億那由他阿僧祇劫。</p>
</div>
<div class='div-commentary'><p style="margin-left:1em">成佛實久得無生滅<span class='corr'>已</span>經無量阿僧祇劫。</p>
</div>
<div class='div-orig'><p>為眾生故。</p>
</div>
<div class='div-commentary'><p style="margin-left:1em">如醫為子。</p>
</div>
<div class='div-orig'><p>以方便力言當滅度。</p>
</div>
<div class='div-commentary'><p style="margin-left:1em">說滅度者是方便智。</p>
</div>
<div class='div-orig'><p>亦無有能如法說我虗妄過者。</p>
</div>
<div class='div-commentary'><p style="margin-left:1em">亦無有人能如法說我之所行虗妄罪也。</p>
</div>
<div class='div-orig'><p>爾時世尊欲重宣此義而說偈言自我得佛來所經諸劫數。</p>
</div>
<div class='div-commentary'><p style="margin-left:1em">自從我得成道<span class='corr'>已</span>來所經劫數。</p>
</div>
<div class='div-orig'><p>無量百千萬億載阿僧祗。</p>
</div>
<div class='div-commentary'><p style="margin-left:1em">如是長久。</p>
</div>
<div class='div-orig'><p>常說法教化無數億眾生。</p>
</div>
<div class='div-commentary'><p style="margin-left:1em">說法度生未曾暫廢。</p>
</div>
<div class='div-orig'><p>令入於佛道。</p>
</div>
<div class='div-commentary'><p style="margin-left:1em">令其得入佛無上道。</p>
</div>
<div class='div-orig'><p>爾來無量劫。</p>
</div>
<div class='div-commentary'><p style="margin-left:1em">自從爾來經無量劫。</p>
</div>
<div class='div-orig'><p>為度眾生故方便現涅槃。</p>
</div>
<div class='div-commentary'><p style="margin-left:1em">中間數數示生唱滅。</p>
</div>
<div class='div-orig'><p>而實不滅度常住此說法。</p>
</div>
<div class='div-commentary'><p style="margin-left:1em">據佛法報實無滅時常住世間演說諸法。</p>
</div>
<div class='div-orig'><p>我常住於此。</p>
</div>
<div class='div-commentary'><p style="margin-left:1em">佛既常住世間眾生云何不見。</p>
</div>
<div class='div-orig'><p>以諸神通力。</p>
</div>
<div class='div-commentary'><p style="margin-left:1em">以諸神通方便之力。</p>
</div>
<div class='div-orig'><p>令轉倒眾生雖近而不見。</p>
</div>
<div class='div-commentary'><p style="margin-left:1em">人人身中有佛世尊結加趺坐德相具足只為昏迷生顛倒想雖則至近而不得見。</p>
</div>
<div class='div-orig'><p>眾見我滅度廣供養舍利。</p>
</div>
<div class='div-commentary'><p style="margin-left:1em">眾見如來色身入滅廣興供養遺體舍利。</p>
</div>
<div class='div-orig'><p>咸皆懷戀慕而生渴仰心。</p>
</div>
<div class='div-commentary'><p style="margin-left:1em">眾皆戀慕生心渴仰。</p>
</div>
<div class='div-orig'><p>眾生既信伏質直意柔輭。</p>
</div>
<div class='div-commentary'><p style="margin-left:1em">眾生既然深信降伏質實正直意中柔軟。</p>
</div>
<div class='div-orig'><p>一心欲見佛不自惜身命。</p>
</div>
<div class='div-commentary'><p style="margin-left:1em">一心樂欲得見如來於身命財無所恡惜。</p>
</div>
<div class='div-orig'><p>時我及眾僧俱出靈鷲山。</p>
</div>
<div class='div-commentary'><p style="margin-left:1em">佛及僧眾俱時出現。</p>
</div>
<div class='div-orig'><p>我時語眾生常在此不滅。</p>
</div>
<div class='div-commentary'><p style="margin-left:1em">我於是時語諸眾生常住於此不曾有滅。</p>
</div>
<div class='div-orig'><p>以方便力故現有滅不滅。</p>
</div>
<div class='div-commentary'><p style="margin-left:1em">佛以方便智慧之力為眾生故現滅不滅。</p>
</div>
<div class='div-orig'><p>餘國有眾生恭敬信樂者。</p>
</div>
<div class='div-commentary'><p style="margin-left:1em">餘方國土有能敬樂信佛法者。</p>
</div>
<div class='div-orig'><p>我復於彼中為說無上法。</p>
</div>
<div class='div-commentary'><p style="margin-left:1em">機興則說無有定處。</p>
</div>
<div class='div-orig'><p>汝等不聞此但謂我滅度。</p>
</div>
<div class='div-commentary'><p style="margin-left:1em">汝等未聞如是方便但謂處來實是滅度。</p>
</div>
<div class='div-orig'><p>我見諸眾生沒在於苦海。</p>
</div>
<div class='div-commentary'><p style="margin-left:1em">佛見眾生沉溺生死。</p>
</div>
<div class='div-orig'><p>故不為現身令其生渴仰。</p>
</div>
<div class='div-commentary'><p style="margin-left:1em">故即隱去不與現身欲令其心而生渴仰。</p>
</div>
<div class='div-orig'><p>因其心戀慕乃出為說法。</p>
</div>
<div class='div-commentary'><p style="margin-left:1em">因其心中生於戀慕乃即出現與之說法。</p>
</div>
<div class='div-orig'><p>神通力如是。</p>
</div>
<div class='div-commentary'><p style="margin-left:1em">此乃如來神通之力其事如是。</p>
</div>
<div class='div-orig'><p>於阿僧祇劫。</p>
</div>
<div class='div-commentary'><p style="margin-left:1em">從成佛來經歷許久。</p>
</div>
<div class='div-orig'><p>常在靈鷲山。</p>
</div>
<div class='div-commentary'><p style="margin-left:1em">說法華處。</p>
</div>
<div class='div-orig'><p>及餘諸住處。</p>
</div>
<div class='div-commentary'><p style="margin-left:1em">諸方國土說法之處。</p>
</div>
<div class='div-orig'><p>眾生見劫盡大火所燒時。</p>
</div>
<div class='div-commentary'><p style="margin-left:1em">眾生眼見劫末之時大火熾然俱時焚蕩。</p>
</div>
<div class='div-orig'><p>我此土安隱天人常充滿。</p>
</div>
<div class='div-commentary'><p style="margin-left:1em">正性名佛緣了二性名為人天當於瞋火熾焰之時一念正覺事用皆如貼然無礙名土安隱一切善相皆悉現前名為充滿。</p>
</div>
<div class='div-orig'><p>園林諸堂閣種種寶莊嚴。</p>
</div>
<div class='div-commentary'><p style="margin-left:1em">七覺茂林道品樓閣咸以眾善珍寶莊嚴。</p>
</div>
<div class='div-orig'><p>寶樹多華果眾生所遊樂。</p>
</div>
<div class='div-commentary'><p style="margin-left:1em">菩提願王名為寶樹善業名華善報名果念念善心名為眾生常在其中名為遊樂。</p>
</div>
<div class='div-orig'><p>諸天擊天鼓常作眾妓樂。</p>
</div>
<div class='div-commentary'><p style="margin-left:1em">一念淨心名曰諸天四大交擊從身發聲名擊天皷以和雅音四攝利生名作伎樂。</p>
</div>
<div class='div-orig'><p>雨曼陀羅華散佛及大眾。</p>
</div>
<div class='div-commentary'><p style="margin-left:1em">作眾善事名雨寶華莊嚴佛境及眷屬眾。</p>
</div>
<div class='div-orig'><p>我淨土不毀而眾見燒盡。</p>
</div>
<div class='div-commentary'><p style="margin-left:1em">佛之淨土具諸快樂業苦眾生瞋火起處玉石俱焚不可撲滅。</p>
</div>
<div class='div-orig'><p>憂怖諸苦惱如是悉充滿。</p>
</div>
<div class='div-commentary'><p style="margin-left:1em">憂愁怖畏種種苦惱如是諸難悉皆充滿。</p>
</div>
<div class='div-orig'><p>是諸罪眾生以惡業因緣。</p>
</div>
<div class='div-commentary'><p style="margin-left:1em">是諸界內罪苦眾生以久遠來作諸不善惡因緣故。</p>
</div>
<div class='div-orig'><p>過阿僧祇劫不聞三寶名。</p>
</div>
<div class='div-commentary'><p style="margin-left:1em">過於無量阿僧祇劫不得獲聞三寶名字。</p>
</div>
<div class='div-orig'><p>諸有修功德柔和質直者。</p>
</div>
<div class='div-commentary'><p style="margin-left:1em">有諸眾生修習善行柔軟和順質樸正直如是之者。</p>
</div>
<div class='div-orig'><p>則皆見我身在此而說法。</p>
</div>
<div class='div-commentary'><p style="margin-left:1em">則皆見佛常在於此寂滅之處而與說法。</p>
</div>
<div class='div-orig'><p>或時為此眾說佛壽無量。</p>
</div>
<div class='div-commentary'><p style="margin-left:1em">或時為眾說佛壽長令生歡喜敬慕於佛。</p>
</div>
<div class='div-orig'><p>久乃見佛者為說佛難值。</p>
</div>
<div class='div-commentary'><p style="margin-left:1em">經歷久劫乃見佛者與說難者令生至重。</p>
</div>
<div class='div-orig'><p>我智力如是。</p>
</div>
<div class='div-commentary'><p style="margin-left:1em">如來智力說易說難或促或延巧更如是。</p>
</div>
<div class='div-orig'><p>慧光照無量。</p>
</div>
<div class='div-commentary'><p style="margin-left:1em">由性發光因光見道慧光無量洞徹無遺。</p>
</div>
<div class='div-orig'><p>壽命無數劫。</p>
</div>
<div class='div-commentary'><p style="margin-left:1em">所成智身報得壽命無有限量不可計劫。</p>
</div>
<div class='div-orig'><p>久修業所得。</p>
</div>
<div class='div-commentary'><p style="margin-left:1em">如是福德皆由因地久修淨業之所得成。</p>
</div>
<div class='div-orig'><p>汝等有智者勿於此生疑。</p>
</div>
<div class='div-commentary'><p style="margin-left:1em">汝等菩薩是有智者當以理會於此勿疑。</p>
</div>
<div class='div-orig'><p>當斷令永盡。</p>
</div>
<div class='div-commentary'><p style="margin-left:1em">當斷疑網令永不生。</p>
</div>
<div class='div-orig'><p>佛語實不虗如醫善方便。</p>
</div>
<div class='div-commentary'><p style="margin-left:1em">佛語真實不誑眾生譬如良醫善施方便。</p>
</div>
<div class='div-orig'><p>為治狂子故實在而言死。</p>
</div>
<div class='div-commentary'><p style="margin-left:1em">為治失心狂子之故實不入滅而唱涅槃。</p>
</div>
<div class='div-orig'><p>無能說虗妄。</p>
</div>
<div class='div-commentary'><p style="margin-left:1em">據相似虗而心實善無有人能說為虗妄。</p>
</div>
<div class='div-orig'><p>我亦為世父救諸苦患者。</p>
</div>
<div class='div-commentary'><p style="margin-left:1em">佛亦為諸世間之父是救眾生諸苦難者。</p>
</div>
<div class='div-orig'><p>為凡夫轉倒實在而言滅。</p>
</div>
<div class='div-commentary'><p style="margin-left:1em">為諸凡夫心想顛倒執非是感是為非佛雖實在而滅度。</p>
</div>
<div class='div-orig'><p>以常見我故而生憍恣心。</p>
</div>
<div class='div-commentary'><p style="margin-left:1em">以其心愚若常見佛而生憍慢恣縱之心。</p>
</div>
<div class='div-orig'><p>放逸著五欲墮於惡道中。</p>
</div>
<div class='div-commentary'><p style="margin-left:1em">放蕩狂逸耽著五欲隨業隨於三惡道中。</p>
</div>
<div class='div-orig'><p>我常知眾生行道不行道。</p>
</div>
<div class='div-commentary'><p style="margin-left:1em">佛常了知眾生之心或復行道及不行道。</p>
</div>
<div class='div-orig'><p>隨所應可度為說種種法。</p>
</div>
<div class='div-commentary'><p style="margin-left:1em">觀機逗教如醫用藥隨以何法而得度者即為說之令得歡喜。</p>
</div>
<div class='div-orig'><p>每自作是念以何令眾生。</p>
</div>
<div class='div-commentary'><p style="margin-left:1em">每自心中作如是念以何方便令彼眾生。</p>
</div>
<div class='div-orig'><p>得入無上道速成就佛身。</p>
</div>
<div class='div-commentary'><p style="margin-left:1em">得入如來無上智慧速得成就圓滿報身。</p>
</div></div>
<div class='div-other'><a id='mulu28' />
<div class='div-orig'><p>妙法蓮華經分別功德品第十七</p>
</div>
<div class='div-commentary'><p style="margin-left:1em">因前品中聞世尊說本時所成壽長遠利生方便智慧難量諸菩薩眾咸悉開解量其所入得益不同如來一一約人分別功德淺深為眾隨而說。</p>
</div>
<div class='div-orig'><p>爾時大會聞佛說壽命劫數長遠如是。</p>
</div>
<div class='div-commentary'><p style="margin-left:1em">眾聞佛說報身壽命如是長久。</p>
</div>
<div class='div-orig'><p>無量無邊阿僧祇眾生得大饒益。</p>
</div>
<div class='div-commentary'><p style="margin-left:1em">聞佛壽長開近顯遠得久修益。</p>
</div>
<div class='div-orig'><p>於時世尊告彌勒菩薩摩訶薩。</p>
</div>
<div class='div-commentary'><p style="margin-left:1em">佛見大眾各得饒益語彌勒知。</p>
</div>
<div class='div-orig'><p>阿逸多。</p>
</div>
<div class='div-commentary'><p style="margin-left:1em">彌勒名也。</p>
</div>
<div class='div-orig'><p>我說是如來壽命長遠時。</p>
</div>
<div class='div-commentary'><p style="margin-left:1em">佛於前品說壽永時。</p>
</div>
<div class='div-orig'><p>六百八十萬億那由他恒河沙眾生得無生法忍。</p>
</div>
<div class='div-commentary'><p style="margin-left:1em">六百者表六根八十者表八識眾生即是念念之心那由他恒河沙者說其心念數量若是妄念消殞生法本空徹見自性了了分明一切逆順不能傾動證此理者法眼清淨是則名為得無生忍。</p>
</div>
<div class='div-orig'><p>復有千倍菩薩摩訶薩得聞持陀羅尼門。</p>
</div>
<div class='div-commentary'><p style="margin-left:1em">言千倍者謂菩薩數倍前千倍陀羅尼者此云總持隨所聞法悉能受持一切諸法由此出故名總持門。</p>
</div>
<div class='div-orig'><p>復有一世界微塵數菩薩摩訶薩得樂說無礙辨才。</p>
</div>
<div class='div-commentary'><p style="margin-left:1em">以一世界抹為微塵以一點塵為一菩薩得大辨才樂說諸法無所滯礙。</p>
</div>
<div class='div-orig'><p>復有一世界微塵數菩薩摩訶薩得百千萬億無量旋陀羅尼。</p>
</div>
<div class='div-commentary'><p style="margin-left:1em">旋轉曉解諸總持門於一法中出生無量無邊句義。</p>
</div>
<div class='div-orig'><p>復有三千大千世界微塵數菩薩摩訶薩能轉不退法輪。</p>
</div>
<div class='div-commentary'><p style="margin-left:1em">智慧甚深住不退地能為眾生轉不退輪。</p>
</div>
<div class='div-orig'><p>復有二千中國土微塵數菩薩摩訶薩能轉清淨法輪。</p>
</div>
<div class='div-commentary'><p style="margin-left:1em">凡一小千名一中千一千中千名一大千今二中千即是兩箇大千世界悉抹為塵譬菩薩數悟法性空住清淨地能為眾等轉清淨輪。</p>
</div>
<div class='div-orig'><p>復有小千國土微塵數菩薩摩訶薩。</p>
</div>
<div class='div-commentary'><p style="margin-left:1em">一千四天下名為一小千。</p>
</div>
<div class='div-orig'><p>八生當得阿耨多羅三藐三菩提。</p>
</div>
<div class='div-commentary'><p style="margin-left:1em">言八生者即是二地數至妙覺名為八生當得無上佛果菩提。</p>
</div>
<div class='div-orig'><p>復有四四天下微塵數菩薩摩訶薩。</p>
</div>
<div class='div-commentary'><p style="margin-left:1em">四箇四天下微塵數量。</p>
</div>
<div class='div-orig'><p>四生當得阿耨多羅三藐三菩提。</p>
</div>
<div class='div-commentary'><p style="margin-left:1em">言四生者即第八地過四生<span class='corr'>已</span>得佛菩提。</p>
</div>
<div class='div-orig'><p>復有三四天下微塵數菩薩摩訶薩三生當得阿耨多羅三藐三菩提。</p>
</div>
<div class='div-commentary'><p style="margin-left:1em">即第九地三生成佛。</p>
</div>
<div class='div-orig'><p>復有二四天下微塵數菩薩摩訶薩二生當得阿耨多羅三藐三菩提。</p>
</div>
<div class='div-commentary'><p style="margin-left:1em">即第十地二生成佛。</p>
</div>
<div class='div-orig'><p>復有一四天下。</p>
</div>
<div class='div-commentary'><p style="margin-left:1em">四大部洲名一天下。</p>
</div>
<div class='div-orig'><p>微塵數菩薩摩訶薩一生當得阿耨多羅三藐三菩提。</p>
</div>
<div class='div-commentary'><p style="margin-left:1em">即等覺地一生成佛。</p>
</div>
<div class='div-orig'><p>復有八世界微塵數眾生皆發阿耨多羅三藐三菩提心。</p>
</div>
<div class='div-commentary'><p style="margin-left:1em">有八世界微塵數眾皆發如來無上道心。</p>
</div>
<div class='div-orig'><p>佛說是諸菩薩摩訶薩得大法利時。</p>
</div>
<div class='div-commentary'><p style="margin-left:1em">如前所列諸菩薩眾於佛妙法得大增進利益之時。</p>
</div>
<div class='div-orig'><p>於虗空中雨曼陀羅華。</p>
</div>
<div class='div-commentary'><p style="margin-left:1em">下小白華。</p>
</div>
<div class='div-orig'><p>摩訶曼陀羅華。</p>
</div>
<div class='div-commentary'><p style="margin-left:1em">大白華也諸天仙眾聞法歡喜於空雨華。</p>
</div>
<div class='div-orig'><p>以散無量百千萬億寶樹下師子座上諸佛。</p>
</div>
<div class='div-commentary'><p style="margin-left:1em">即供十方坐寶樹下分身諸佛。</p>
</div>
<div class='div-orig'><p>并散七寶塔中師子座上釋迦牟尼佛。</p>
</div>
<div class='div-commentary'><p style="margin-left:1em">多寶分座命令坐者此土教主釋迦世尊。</p>
</div>
<div class='div-orig'><p>及久滅度多寶如來。</p>
</div>
<div class='div-commentary'><p style="margin-left:1em">在寶塔中同證法者。</p>
</div>
<div class='div-orig'><p>亦散一切諸大菩薩。</p>
</div>
<div class='div-commentary'><p style="margin-left:1em">他方此土會中菩薩。</p>
</div>
<div class='div-orig'><p>及四部眾。</p>
</div>
<div class='div-commentary'><p style="margin-left:1em">在會聽法僧尼士女。</p>
</div>
<div class='div-orig'><p>又雨細末旃檀沉水香等。</p>
</div>
<div class='div-commentary'><p style="margin-left:1em">前散寶華表真實行此陳香供表真實德。</p>
</div>
<div class='div-orig'><p>於虗空中天皷自鳴妙聲深遠。</p>
</div>
<div class='div-commentary'><p style="margin-left:1em">虗空中者表法性空天上之皷自然鳴者表無作偈無問自說梵音美妙其義深遠。</p>
</div>
<div class='div-orig'><p>又雨千種天衣。</p>
</div>
<div class='div-commentary'><p style="margin-left:1em">天衣散者大約云千表無生理忍辱之衣。</p>
</div>
<div class='div-orig'><p>垂諸瓔珞。</p>
</div>
<div class='div-commentary'><p style="margin-left:1em">垂瓔珞者表以智珠而為嚴飾。</p>
</div>
<div class='div-orig'><p>真珠瓔珞。</p>
</div>
<div class='div-commentary'><p style="margin-left:1em">蚌螺之珠喻小智也。</p>
</div>
<div class='div-orig'><p>摩尼珠瓔珞。</p>
</div>
<div class='div-commentary'><p style="margin-left:1em">大寶珠也表大智慧。</p>
</div>
<div class='div-orig'><p>如意珠瓔珞。</p>
</div>
<div class='div-commentary'><p style="margin-left:1em">如意珠王即能出生一切珍寶表於中道佛之智慧圓妙明心。</p>
</div>
<div class='div-orig'><p>徧於九方。</p>
</div>
<div class='div-commentary'><p style="margin-left:1em">徧九方者從天散下充滿四方及以四維并中央也即表六凡及以三聖同嚴佛果。</p>
</div>
<div class='div-orig'><p>眾寶香爐燒無價香。</p>
</div>
<div class='div-commentary'><p style="margin-left:1em">爐即心寶香即道韻以智修德名曰燒香。</p>
</div>
<div class='div-orig'><p>自然周至供養大會。</p>
</div>
<div class='div-commentary'><p style="margin-left:1em">一念既徧一塵亦徧出乎誠心初非作意故曰自然其心普故無有缺處故云周至即是十法界心熏惡成善名為供養。</p>
</div>
<div class='div-orig'><p>一一佛上。</p>
</div>
<div class='div-commentary'><p style="margin-left:1em">一一覺了善性之上。</p>
</div>
<div class='div-orig'><p>有諸菩薩執持幡蓋。</p>
</div>
<div class='div-commentary'><p style="margin-left:1em">菩薩即是行因之心執法莊嚴名為幡蓋。</p>
</div>
<div class='div-orig'><p>次第而上至于梵天。</p>
</div>
<div class='div-commentary'><p style="margin-left:1em">次第升上離欲清淨到無欲處名為梵天。</p>
</div>
<div class='div-orig'><p>是諸菩薩以妙音聲。</p>
</div>
<div class='div-commentary'><p style="margin-left:1em">光音天上以光表音智光發現名為妙音。</p>
</div>
<div class='div-orig'><p>歌無量頌讚歎諸佛。</p>
</div>
<div class='div-commentary'><p style="margin-left:1em">此妙歌讚供養佛者非耳所聞唯須眼見。</p>
</div>
<div class='div-orig'><p>爾時彌勒菩薩從座而起偏袒右肩合掌向佛而說偈言。</p>
</div>
<div class='div-commentary'><p style="margin-left:1em">彌勒菩薩大眾之首見<span class='corr'>已</span>心喜出眾讚佛。</p>
</div>
<div class='div-orig'><p>佛說希有法昔所未曾聞。</p>
</div>
<div class='div-commentary'><p style="margin-left:1em">此法希有佛成道來未曾聞說。</p>
</div>
<div class='div-orig'><p>世尊有大力壽命不可量。</p>
</div>
<div class='div-commentary'><p style="margin-left:1em">世尊有大智慧神力壽命長遠不可稱量。</p>
</div>
<div class='div-orig'><p>無數諸佛子。</p>
</div>
<div class='div-commentary'><p style="margin-left:1em">今此會中無數佛子。</p>
</div>
<div class='div-orig'><p>聞世尊分別說得法利者歡喜充徧身。</p>
</div>
<div class='div-commentary'><p style="margin-left:1em">聞佛世尊如上分別會眾之人所得法利獲大歡喜充滿其身。</p>
</div>
<div class='div-orig'><p>或住不退地。</p>
</div>
<div class='div-commentary'><p style="margin-left:1em">登不退地。</p>
</div>
<div class='div-orig'><p>或得陀羅尼。</p>
</div>
<div class='div-commentary'><p style="margin-left:1em">入總持門。</p>
</div>
<div class='div-orig'><p>或無礙樂說。</p>
</div>
<div class='div-commentary'><p style="margin-left:1em">獲無礙辯樂說無窮。</p>
</div>
<div class='div-orig'><p>萬億旋總持。</p>
</div>
<div class='div-commentary'><p style="margin-left:1em">得千萬億旋陀羅尼。</p>
</div>
<div class='div-orig'><p>或有大千界微塵數菩薩各各皆能轉不退之法輪。</p>
</div>
<div class='div-commentary'><p style="margin-left:1em">如前。</p>
</div>
<div class='div-orig'><p>復有中千界微塵數菩薩各各皆能轉清淨之法輪。</p>
</div>
<div class='div-commentary'><p style="margin-left:1em">如前。</p>
</div>
<div class='div-orig'><p>復有小千界微塵數菩薩餘各八生在當得成佛道。</p>
</div>
<div class='div-commentary'><p style="margin-left:1em">如前。</p>
</div>
<div class='div-orig'><p>復有四三二如此四天下。</p>
</div>
<div class='div-commentary'><p style="margin-left:1em">即前四四天下三四天下二四天下一四天下。</p>
</div>
<div class='div-orig'><p>微塵數菩薩隨數生成佛。</p>
</div>
<div class='div-commentary'><p style="margin-left:1em">言隨數者或四生或三生或二生次第修證然後成佛。</p>
</div>
<div class='div-orig'><p>或一四天下微塵數菩薩餘有一生在。</p>
</div>
<div class='div-commentary'><p style="margin-left:1em">等覺菩薩尚有一生。</p>
</div>
<div class='div-orig'><p>當得一切智。</p>
</div>
<div class='div-commentary'><p style="margin-left:1em">當得成就一切種智。</p>
</div>
<div class='div-orig'><p>如是等眾生。</p>
</div>
<div class='div-commentary'><p style="margin-left:1em">如上等眾。</p>
</div>
<div class='div-orig'><p>聞佛壽長遠。</p>
</div>
<div class='div-commentary'><p style="margin-left:1em">聞佛開示壽命長遠。</p>
</div>
<div class='div-orig'><p>得無量無漏清淨之果報。</p>
</div>
<div class='div-commentary'><p style="margin-left:1em">如上所說分別菩薩各各所得智慧果報。</p>
</div>
<div class='div-orig'><p>復有八世界微塵數眾生。</p>
</div>
<div class='div-commentary'><p style="margin-left:1em">八大千界。</p>
</div>
<div class='div-orig'><p>聞佛說壽命皆發無上心。</p>
</div>
<div class='div-commentary'><p style="margin-left:1em">聞佛開示法壽長遠皆發道心願得如佛。</p>
</div>
<div class='div-orig'><p>世尊說無量不可思議法。</p>
</div>
<div class='div-commentary'><p style="margin-left:1em">佛說壽量不思議法。</p>
</div>
<div class='div-orig'><p>多有所饒益如虗空無邊。</p>
</div>
<div class='div-commentary'><p style="margin-left:1em">利益廣大如空無邊。</p>
</div>
<div class='div-orig'><p>雨天曼陀羅摩訶曼陀羅。</p>
</div>
<div class='div-commentary'><p style="margin-left:1em">諸天歡喜空中雨華。</p>
</div>
<div class='div-orig'><p>釋梵如恒沙無數佛土來。</p>
</div>
<div class='div-commentary'><p style="margin-left:1em">帝釋梵王數如恒沙從無量土來此娑婆。</p>
</div>
<div class='div-orig'><p>雨旃檀沉水繽紛而亂墜。</p>
</div>
<div class='div-commentary'><p style="margin-left:1em">雨於細末旃檀沉水妙香繽紛從空飄下。</p>
</div>
<div class='div-orig'><p>如鳥飛空下供散於諸佛。</p>
</div>
<div class='div-commentary'><p style="margin-left:1em">譬如飛鳥從空而下供散多寶釋迦諸佛。</p>
</div>
<div class='div-orig'><p>天皷虗空中自然出妙聲。</p>
</div>
<div class='div-commentary'><p style="margin-left:1em">虗空之中不因人擊天鼓自響出妙音聲。</p>
</div>
<div class='div-orig'><p>天衣千萬億旋轉而來下。</p>
</div>
<div class='div-commentary'><p style="margin-left:1em">天上妙衣千萬億種於虗空中旋轉而下。</p>
</div>
<div class='div-orig'><p>眾寶妙香爐燒無價之香。</p>
</div>
<div class='div-commentary'><p style="margin-left:1em">寶爐之中爇眾妙香。</p>
</div>
<div class='div-orig'><p>自然悉周徧供養諸世尊。</p>
</div>
<div class='div-commentary'><p style="margin-left:1em">妙音普熏周徧法界供諸世尊。</p>
</div>
<div class='div-orig'><p>其大菩薩眾執七寶幡蓋。</p>
</div>
<div class='div-commentary'><p style="margin-left:1em">眾執七寶幡蓋之者謂表七善功德莊嚴。</p>
</div>
<div class='div-orig'><p>高妙萬億種。</p>
</div>
<div class='div-commentary'><p style="margin-left:1em">高勝妙好有萬億種。</p>
</div>
<div class='div-orig'><p>次第至梵天。</p>
</div>
<div class='div-commentary'><p style="margin-left:1em">自下次第至于梵天。</p>
</div>
<div class='div-orig'><p>一一諸佛前。</p>
</div>
<div class='div-commentary'><p style="margin-left:1em">徧於一一諸佛之前。</p>
</div>
<div class='div-orig'><p>寶幢懸勝幡。</p>
</div>
<div class='div-commentary'><p style="margin-left:1em">於寶幢上念勝妙幡。</p>
</div>
<div class='div-orig'><p>亦以千萬偈歌詠諸如來。</p>
</div>
<div class='div-commentary'><p style="margin-left:1em">菩薩亦以偈讚諸佛。</p>
</div>
<div class='div-orig'><p>如是種種事昔所未曾有。</p>
</div>
<div class='div-commentary'><p style="margin-left:1em">此眾美事昔所未有。</p>
</div>
<div class='div-orig'><p>聞佛壽無量一切皆歡喜。</p>
</div>
<div class='div-commentary'><p style="margin-left:1em">聞佛壽長知佛德妙一切大眾心皆歡喜。</p>
</div>
<div class='div-orig'><p>佛名聞十方廣饒益眾生。</p>
</div>
<div class='div-commentary'><p style="margin-left:1em">佛之名字傳聞十方廣大饒益一切眾生。</p>
</div>
<div class='div-orig'><p>一切具善根以助無上心。</p>
</div>
<div class='div-commentary'><p style="margin-left:1em">令一切眾具足善根悉以資助無上道心。</p>
</div>
<div class='div-orig'><p>爾時佛告彌勒菩薩摩訶薩。</p>
</div>
<div class='div-commentary'><p style="margin-left:1em">彌勒菩薩說上偈<span class='corr'>已</span>佛復告之。</p>
</div>
<div class='div-orig'><p>阿逸多其有眾生聞佛壽命長遠如是。</p>
</div>
<div class='div-commentary'><p style="margin-left:1em">不可計數。</p>
</div>
<div class='div-orig'><p>乃至能生一念信解。</p>
</div>
<div class='div-commentary'><p style="margin-left:1em">下至一念生信解心。</p>
</div>
<div class='div-orig'><p>所得功德無有限量。</p>
</div>
<div class='div-commentary'><p style="margin-left:1em">一念信心功德無限何況具足深心信解。</p>
</div>
<div class='div-orig'><p>若有善男子善女人為阿耨多羅三藐三菩提故。</p>
</div>
<div class='div-commentary'><p style="margin-left:1em">有善男女為求道故。</p>
</div>
<div class='div-orig'><p>於八十萬億那由他劫行五波羅蜜。</p>
</div>
<div class='div-commentary'><p style="margin-left:1em">八十萬億即表八識五波羅蜜除去般若。</p>
</div>
<div class='div-orig'><p>檀波羅蜜。</p>
</div>
<div class='div-commentary'><p style="margin-left:1em">此云布施。</p>
</div>
<div class='div-orig'><p>尸羅波羅蜜。</p>
</div>
<div class='div-commentary'><p style="margin-left:1em">此云持戒。</p>
</div>
<div class='div-orig'><p>羼提波羅蜜。</p>
</div>
<div class='div-commentary'><p style="margin-left:1em">此云忍辱。</p>
</div>
<div class='div-orig'><p>毗黎耶波羅蜜。</p>
</div>
<div class='div-commentary'><p style="margin-left:1em">此云精進。</p>
</div>
<div class='div-orig'><p>禪波羅蜜。</p>
</div>
<div class='div-commentary'><p style="margin-left:1em">此云入定。</p>
</div>
<div class='div-orig'><p>除般若波羅蜜。</p>
</div>
<div class='div-commentary'><p style="margin-left:1em">此云智慧般若真智是諸佛母經舉功德校量信解故除般若。</p>
</div>
<div class='div-orig'><p>以是功德。</p>
</div>
<div class='div-commentary'><p style="margin-left:1em">以是五度所獲功德。</p>
</div>
<div class='div-orig'><p>比前功德。</p>
</div>
<div class='div-commentary'><p style="margin-left:1em">此前一念信解功德。</p>
</div>
<div class='div-orig'><p>百分千分百千萬億分不及其一。</p>
</div>
<div class='div-commentary'><p style="margin-left:1em">百分之中不及其一以至千萬亦不及一萬分中一億分中一亦皆不及。</p>
</div>
<div class='div-orig'><p>乃至算數譬喻所不能知。</p>
</div>
<div class='div-commentary'><p style="margin-left:1em">乃至算師計算一切譬喻所不能知。</p>
</div>
<div class='div-orig'><p>若善男子善女人有如是功德。</p>
</div>
<div class='div-commentary'><p style="margin-left:1em">若有如是信解功德。</p>
</div>
<div class='div-orig'><p>於阿耨多羅三藐三菩提退者無有是處。</p>
</div>
<div class='div-commentary'><p style="margin-left:1em">無信心者易得退道有是信心而於菩提生退轉者無有是處。</p>
</div>
<div class='div-orig'><p>爾時世尊欲重宣此義而說偈言若人求佛慧。</p>
</div>
<div class='div-commentary'><p style="margin-left:1em">若復有人求佛智慧。</p>
</div>
<div class='div-orig'><p>於八十萬億那由他劫數行五波羅蜜。</p>
</div>
<div class='div-commentary'><p style="margin-left:1em">經歷多劫修行五度。</p>
</div>
<div class='div-orig'><p>於是諸劫中布施供養佛及緣覺弟子并諸菩薩眾。</p>
</div>
<div class='div-commentary'><p style="margin-left:1em">多劫供養佛及緣覺并菩薩眾。</p>
</div>
<div class='div-orig'><p>珍異之飲食。</p>
</div>
<div class='div-commentary'><p style="margin-left:1em">珍奇飲饌。</p>
</div>
<div class='div-orig'><p>上服與臥具。</p>
</div>
<div class='div-commentary'><p style="margin-left:1em">上服即寶衣臥具即床褥。</p>
</div>
<div class='div-orig'><p>旃檀立精舍。</p>
</div>
<div class='div-commentary'><p style="margin-left:1em">以旃檀木建立精舍而作僧坊。</p>
</div>
<div class='div-orig'><p>以園林莊嚴。</p>
</div>
<div class='div-commentary'><p style="margin-left:1em">施以園林莊嚴勝境。</p>
</div>
<div class='div-orig'><p>如是等布施。</p>
</div>
<div class='div-commentary'><p style="margin-left:1em">飲食衣服房舍臥具即以四事而行施也。</p>
</div>
<div class='div-orig'><p>種種皆微妙。</p>
</div>
<div class='div-commentary'><p style="margin-left:1em">其有種種所施之物精意微妙。</p>
</div>
<div class='div-orig'><p>盡此諸劫數。</p>
</div>
<div class='div-commentary'><p style="margin-left:1em">八十萬億那由他劫。</p>
</div>
<div class='div-orig'><p>以迴向佛道。</p>
</div>
<div class='div-commentary'><p style="margin-left:1em">回此施福向於佛道。</p>
</div>
<div class='div-orig'><p>若復持禁戒。</p>
</div>
<div class='div-commentary'><p style="margin-left:1em">持佛淨戒。</p>
</div>
<div class='div-orig'><p>清淨無缺漏。</p>
</div>
<div class='div-commentary'><p style="margin-left:1em">戒行清淨無有缺失及以滲漏。</p>
</div>
<div class='div-orig'><p>求於無上道諸佛之所歎。</p>
</div>
<div class='div-commentary'><p style="margin-left:1em">求於正道佛所歎行。</p>
</div>
<div class='div-orig'><p>若復行忍辱住於調柔地。</p>
</div>
<div class='div-commentary'><p style="margin-left:1em">能行忍辱住調柔位。</p>
</div>
<div class='div-orig'><p>設眾惡來加其心不傾動。</p>
</div>
<div class='div-commentary'><p style="margin-left:1em">言或眾惡加臨其身其身安忍終不傾動。</p>
</div>
<div class='div-orig'><p>諸有得法者懷於增上慢。</p>
</div>
<div class='div-commentary'><p style="margin-left:1em">諸有修行得法趣者內懷自得增上慢心。</p>
</div>
<div class='div-orig'><p>為此所輕惱如是亦能忍。</p>
</div>
<div class='div-commentary'><p style="margin-left:1em">被此等人之所輕惱如是亦能安然忍受。</p>
</div>
<div class='div-orig'><p>若復勤精進志念常堅固。</p>
</div>
<div class='div-commentary'><p style="margin-left:1em">若復有人勤行精進志願正念常時堅固。</p>
</div>
<div class='div-orig'><p>於無量億劫一心不懈息。</p>
</div>
<div class='div-commentary'><p style="margin-left:1em">經歷久劫常爾一心不懈不怠。</p>
</div>
<div class='div-orig'><p>又於無數劫住於空閑處。</p>
</div>
<div class='div-commentary'><p style="margin-left:1em">又經多劫在空靜處。</p>
</div>
<div class='div-orig'><p>若坐若經行。</p>
</div>
<div class='div-commentary'><p style="margin-left:1em">若或坐禪及以經行。</p>
</div>
<div class='div-orig'><p>除睡常攝心。</p>
</div>
<div class='div-commentary'><p style="margin-left:1em">唯除睡時常攝其心。</p>
</div>
<div class='div-orig'><p>以是因緣故能生諸禪定。</p>
</div>
<div class='div-commentary'><p style="margin-left:1em">以是空閑攝靜因緣故能發生諸禪定力。</p>
</div>
<div class='div-orig'><p>八十億萬劫安住心不亂。</p>
</div>
<div class='div-commentary'><p style="margin-left:1em">住第八識安隱心中。</p>
</div>
<div class='div-orig'><p>持此一心福願求無上道。</p>
</div>
<div class='div-commentary'><p style="margin-left:1em">持此一心修禪定福願求如來無上之道。</p>
</div>
<div class='div-orig'><p>我得一切智盡諸禪定際。</p>
</div>
<div class='div-commentary'><p style="margin-left:1em">自謂我得一切空智盡諸禪定所有邊際。</p>
</div>
<div class='div-orig'><p>是人於百千萬億劫數中行此諸功德如上之所說。</p>
</div>
<div class='div-commentary'><p style="margin-left:1em">指上所說五度功德。</p>
</div>
<div class='div-orig'><p>有善男女等聞我說壽命。</p>
</div>
<div class='div-commentary'><p style="margin-left:1em">聞如來說壽命久長。</p>
</div>
<div class='div-orig'><p>乃至一念信其福過於彼。</p>
</div>
<div class='div-commentary'><p style="margin-left:1em">一念信解所得功德勝歷久劫行於五度良由五度是福福是有為慧出生死以福此念云何能及。</p>
</div>
<div class='div-orig'><p>若人悉無有一切諸疑悔。</p>
</div>
<div class='div-commentary'><p style="margin-left:1em">若人悉無諸疑悔心。</p>
</div>
<div class='div-orig'><p>深心須臾信其福為如此。</p>
</div>
<div class='div-commentary'><p style="margin-left:1em">信佛妙乘願求佛道名為深心若復有人於須臾間起大信心其所得福過於五度。</p>
</div>
<div class='div-orig'><p>其有諸菩薩無量劫行道。</p>
</div>
<div class='div-commentary'><p style="margin-left:1em">其有菩薩多劫行道。</p>
</div>
<div class='div-orig'><p>聞我說壽命是則能信受。</p>
</div>
<div class='div-commentary'><p style="margin-left:1em">上上根器久植善因聞佛所說壽命長久是智慧人則能信受。</p>
</div>
<div class='div-orig'><p>如是諸人等頂受此經典。</p>
</div>
<div class='div-commentary'><p style="margin-left:1em">如上所說諸有智人聞此經典頂戴受持。</p>
</div>
<div class='div-orig'><p>願我於未來長壽度眾生。</p>
</div>
<div class='div-commentary'><p style="margin-left:1em">願我得於未來之世久復長壽度脫眾生。</p>
</div>
<div class='div-orig'><p>如今日世尊諸釋中之王。</p>
</div>
<div class='div-commentary'><p style="margin-left:1em">一如今日釋迦世尊諸釋種中無上法王。</p>
</div>
<div class='div-orig'><p>道場師子吼說法無所畏。</p>
</div>
<div class='div-commentary'><p style="margin-left:1em">於道場中作師子吼為眾說法無所怖畏。</p>
</div>
<div class='div-orig'><p>我等未來世一切所尊敬。</p>
</div>
<div class='div-commentary'><p style="margin-left:1em">我等未來得證道時為一切眾之所尊敬。</p>
</div>
<div class='div-orig'><p>坐於道場時說壽亦如是。</p>
</div>
<div class='div-commentary'><p style="margin-left:1em">坐於道場說壽量時亦如今日釋迦世尊。</p>
</div>
<div class='div-orig'><p>若有深心者清淨而質直。</p>
</div>
<div class='div-commentary'><p style="margin-left:1em">若有深心清淨無染而心質直。</p>
</div>
<div class='div-orig'><p>多聞能總持隨義解佛語。</p>
</div>
<div class='div-commentary'><p style="margin-left:1em">聞見廣博能總憶持隨經意義善解佛語。</p>
</div>
<div class='div-orig'><p>如是諸人等於此無有疑。</p>
</div>
<div class='div-commentary'><p style="margin-left:1em">如是人等則於此經深心信解無有疑惑。</p>
</div>
<div class='div-orig'><p>又阿逸多若有聞佛壽命長遠解其言趣。</p>
</div>
<div class='div-commentary'><p style="margin-left:1em">善能解了語言義趣。</p>
</div>
<div class='div-orig'><p>是人所得功德無有限量。</p>
</div>
<div class='div-commentary'><p style="margin-left:1em">功益深也。</p>
</div>
<div class='div-orig'><p>能起如來無上之慧。</p>
</div>
<div class='div-commentary'><p style="margin-left:1em">經所明者佛之知見信解則發無上智慧。</p>
</div>
<div class='div-orig'><p>何況廣聞是經。</p>
</div>
<div class='div-commentary'><p style="margin-left:1em">前文但云乃至一念信解功德如是況復廣聞功益轉勝不言可知。</p>
</div>
<div class='div-orig'><p>若教人聞。</p>
</div>
<div class='div-commentary'><p style="margin-left:1em">若教訓人令其得聞。</p>
</div>
<div class='div-orig'><p>若自持。</p>
</div>
<div class='div-commentary'><p style="margin-left:1em">自身受持。</p>
</div>
<div class='div-orig'><p>若教人持。</p>
</div>
<div class='div-commentary'><p style="margin-left:1em">若或教化令他受持。</p>
</div>
<div class='div-orig'><p>若自書。</p>
</div>
<div class='div-commentary'><p style="margin-left:1em">親手自書。</p>
</div>
<div class='div-orig'><p>若教人書。</p>
</div>
<div class='div-commentary'><p style="margin-left:1em">若教他人書寫是經。</p>
</div>
<div class='div-orig'><p>若以華香瓔珞幢幡繒蓋香油蘇燈供養經卷。</p>
</div>
<div class='div-commentary'><p style="margin-left:1em">華香表德瓔珞等具用嚴法身然燈續明表智光也不離事供用顯真常。</p>
</div>
<div class='div-orig'><p>是人功德無量無邊能生一切種智。</p>
</div>
<div class='div-commentary'><p style="margin-left:1em">因心起行因行入道能生如來一切種智。</p>
</div>
<div class='div-orig'><p>阿逸多若善男子善女人聞我說壽命長遠。</p>
</div>
<div class='div-commentary'><p style="margin-left:1em">聞世尊說佛壽長遠。</p>
</div>
<div class='div-orig'><p>深心信解。</p>
</div>
<div class='div-commentary'><p style="margin-left:1em">以清淨心深生信解。</p>
</div>
<div class='div-orig'><p>則為見佛常在耆闍崛山。</p>
</div>
<div class='div-commentary'><p style="margin-left:1em">經者即是如來法身信解是經則是見佛常在靈山不曾隱沒。</p>
</div>
<div class='div-orig'><p>共大菩薩諸聲聞眾圍繞說法。</p>
</div>
<div class='div-commentary'><p style="margin-left:1em">此經具載諸大菩薩及聲聞眾深心信解如從佛口親聞無異則見大眾一時圍繞。</p>
</div>
<div class='div-orig'><p>又見此娑婆世界其地瑠璃坦然平正。</p>
</div>
<div class='div-commentary'><p style="margin-left:1em">經談實相其體瑩潔故如瑠璃心無異念所以坦然絕無艱險故曰平正。</p>
</div>
<div class='div-orig'><p>閻浮檀金以界八道。</p>
</div>
<div class='div-commentary'><p style="margin-left:1em">堅固正法名曰金繩閻浮檀河所產之金其色最上以金為繩分八正道令知齊限見八正時名見法體。</p>
</div>
<div class='div-orig'><p>寶樹行列。</p>
</div>
<div class='div-commentary'><p style="margin-left:1em">寶樹即是菩提願王次第分布名為行列。</p>
</div>
<div class='div-orig'><p>諸臺樓觀皆悉寶成。</p>
</div>
<div class='div-commentary'><p style="margin-left:1em">臺觀等相即喻道品次第層級嚴顯可觀皆善所積名曰寶成。</p>
</div>
<div class='div-orig'><p>其菩薩眾咸處其中。</p>
</div>
<div class='div-commentary'><p style="margin-left:1em">諸大菩薩皆修道品是故大眾咸處其中。</p>
</div>
<div class='div-orig'><p>若有能如是觀者。</p>
</div>
<div class='div-commentary'><p style="margin-left:1em">若有人能如是諦觀。</p>
</div>
<div class='div-orig'><p>當知是為深信解相。</p>
</div>
<div class='div-commentary'><p style="margin-left:1em">此是得見實報莊嚴所以名為深信解相。</p>
</div>
<div class='div-orig'><p>又復如來滅後。</p>
</div>
<div class='div-commentary'><p style="margin-left:1em">於佛滅後濁世之時。</p>
</div>
<div class='div-orig'><p>若聞是經而不毀訾起隨喜心。</p>
</div>
<div class='div-commentary'><p style="margin-left:1em">聞經不毀又能起於隨喜之心。</p>
</div>
<div class='div-orig'><p>當知<span class='corr'>已</span>為深信解相。</p>
</div>
<div class='div-commentary'><p style="margin-left:1em">此等亦名深信之相。</p>
</div>
<div class='div-orig'><p>何況讀誦受持之者。</p>
</div>
<div class='div-commentary'><p style="margin-left:1em">何況有能讀誦受持。</p>
</div>
<div class='div-orig'><p>斯人則為頂戴如來。</p>
</div>
<div class='div-commentary'><p style="margin-left:1em">經顯佛智如來法體頂受是法名戴如來。</p>
</div>
<div class='div-orig'><p>阿逸多是善男子善女人不須為我復起塔寺。</p>
</div>
<div class='div-commentary'><p style="margin-left:1em">有是經處則為是塔所以不須更造塔也。</p>
</div>
<div class='div-orig'><p>及作僧坊以四事供養眾僧。</p>
</div>
<div class='div-commentary'><p style="margin-left:1em">念念善心不可計算心與法合其心不二名之為僧深心謹奉是真供養所以不須更造僧坊及辦四事供養僧也。</p>
</div>
<div class='div-orig'><p>所以者何是善男子善女人受持讀誦是經典者。</p>
</div>
<div class='div-commentary'><p style="margin-left:1em">若善男女讀持此經。</p>
</div>
<div class='div-orig'><p>為<span class='corr'>已</span>起塔。</p>
</div>
<div class='div-commentary'><p style="margin-left:1em">是<span class='corr'>已</span>起造佛之寶塔。</p>
</div>
<div class='div-orig'><p>造立僧坊供養眾僧。</p>
</div>
<div class='div-commentary'><p style="margin-left:1em">既開顯<span class='corr'>已</span>菩薩聲聞同一實道根無大小皆住其中即是僧坊念念修敬即是供僧。</p>
</div>
<div class='div-orig'><p>則為以佛舍利起七寶塔。</p>
</div>
<div class='div-commentary'><p style="margin-left:1em">經是法身名佛舍利依經起行修七善法是以七寶建舍利塔。</p>
</div>
<div class='div-orig'><p>高廣漸小至于梵天。</p>
</div>
<div class='div-commentary'><p style="margin-left:1em">竪窮三際名之為高橫徧十方名之為廣轉廣轉高愈精愈妙名為漸小極本天真清淨妙理名至梵天。</p>
</div>
<div class='div-orig'><p>懸諸幡蓋及眾寶鈴。</p>
</div>
<div class='div-commentary'><p style="margin-left:1em">鼓舞名幡覆庇名蓋無情說法名曰寶鈴。</p>
</div>
<div class='div-orig'><p>華香瓔珞抹香塗香燒香。</p>
</div>
<div class='div-commentary'><p style="margin-left:1em">華即善心香即善德瓔珞妙嚴即忍辱衣末香即細行塗香嚴身莊令妙好燒香熏炙轉惡為善。</p>
</div>
<div class='div-orig'><p>眾皷伎樂簫笛箜篌。</p>
</div>
<div class='div-commentary'><p style="margin-left:1em">晝夜常作和樂之樂身即樂器言即樂音令諸聞者悅耳清心。</p>
</div>
<div class='div-orig'><p>種種戲舞。</p>
</div>
<div class='div-commentary'><p style="margin-left:1em">以四攝法皷舞一切猶如戲處以誘於人。</p>
</div>
<div class='div-orig'><p>以妙音聲歌唄讚頌。</p>
</div>
<div class='div-commentary'><p style="margin-left:1em">以佛之心誦佛之言名妙音聲歌詠梵唄讚佛法身名為頌德。</p>
</div>
<div class='div-orig'><p>則為<span class='corr'>已</span>於無量千萬億劫作是供養<span class='corr'>已</span>。</p>
</div>
<div class='div-commentary'><p style="margin-left:1em">過去久遠塵劫中事悉於此經宣示顯說誦經一徧即是廣遊諸佛剎土經於無量千萬億劫作供養<span class='corr'>已</span>。</p>
</div>
<div class='div-orig'><p>阿逸多若我滅後聞是經典。</p>
</div>
<div class='div-commentary'><p style="margin-left:1em">滅後得聞是法華經。</p>
</div>
<div class='div-orig'><p>有能受持若自書若教人書。</p>
</div>
<div class='div-commentary'><p style="margin-left:1em">自作教人其功一等。</p>
</div>
<div class='div-orig'><p>則為起立僧坊。</p>
</div>
<div class='div-commentary'><p style="margin-left:1em">則是書持便為起寺。</p>
</div>
<div class='div-orig'><p>以赤栴檀。</p>
</div>
<div class='div-commentary'><p style="margin-left:1em">即赤骨也。</p>
</div>
<div class='div-orig'><p>作諸殿堂。</p>
</div>
<div class='div-commentary'><p style="margin-left:1em">即身體也。</p>
</div>
<div class='div-orig'><p>三十有二。</p>
</div>
<div class='div-commentary'><p style="margin-left:1em">即身相也。</p>
</div>
<div class='div-orig'><p>高八多羅樹。</p>
</div>
<div class='div-commentary'><p style="margin-left:1em">堂堂八尺即身量也若就事相一多羅樹是長七尺總五丈餘。</p>
</div>
<div class='div-orig'><p>高廣嚴好。</p>
</div>
<div class='div-commentary'><p style="margin-left:1em">一身之中包含造化竪高橫廣等於虗空相好莊嚴無不具足。</p>
</div>
<div class='div-orig'><p>百千比丘於其中止。</p>
</div>
<div class='div-commentary'><p style="margin-left:1em">覺性名佛軌則名法佛法不二和合名僧百千正念聚在一身名為中止。</p>
</div>
<div class='div-orig'><p>園林浴池。</p>
</div>
<div class='div-commentary'><p style="margin-left:1em">園林即是七覺支林戒名為池群聖所浴。</p>
</div>
<div class='div-orig'><p>經行禪窟。</p>
</div>
<div class='div-commentary'><p style="margin-left:1em">終日履踐名曰經行動而常靜名為禪窟。</p>
</div>
<div class='div-orig'><p>衣服飲食。</p>
</div>
<div class='div-commentary'><p style="margin-left:1em">柔和忍辱名為衣服禪悅法喜名為飲食。</p>
</div>
<div class='div-orig'><p>床褥湯藥。</p>
</div>
<div class='div-commentary'><p style="margin-left:1em">法空之座名為床褥療治心病名為湯藥。</p>
</div>
<div class='div-orig'><p>一切樂具充滿其中。</p>
</div>
<div class='div-commentary'><p style="margin-left:1em">眾寶音樂悅目快心諸餘樂事悉滿其中。</p>
</div>
<div class='div-orig'><p>如是僧坊堂閣若干百千萬億其數無量。</p>
</div>
<div class='div-commentary'><p style="margin-left:1em">三十七品重重森布名為樓閣一念一行是一去處名曰若干。</p>
</div>
<div class='div-orig'><p>以此現前供養於我。</p>
</div>
<div class='div-commentary'><p style="margin-left:1em">如經所說依之起行隨順佛語名供養佛。</p>
</div>
<div class='div-orig'><p>及比丘僧。</p>
</div>
<div class='div-commentary'><p style="margin-left:1em">三業如法住於善念名為供僧。</p>
</div>
<div class='div-orig'><p>是故我說如來滅後。</p>
</div>
<div class='div-commentary'><p style="margin-left:1em">所以佛說滅度之後。</p>
</div>
<div class='div-orig'><p>若有受持讀誦為他人說。</p>
</div>
<div class='div-commentary'><p style="margin-left:1em">持讀經典是自利行為人解說即利他也。</p>
</div>
<div class='div-orig'><p>若自書若教人書。</p>
</div>
<div class='div-commentary'><p style="margin-left:1em">自書教人傳寫經典有益見聞所以功大。</p>
</div>
<div class='div-orig'><p>供養經卷。</p>
</div>
<div class='div-commentary'><p style="margin-left:1em">華香幡蓋種種供養由敬法故則能見佛。</p>
</div>
<div class='div-orig'><p>不須復起塔寺及造僧坊供養眾僧。</p>
</div>
<div class='div-commentary'><p style="margin-left:1em">一心在道率身行之即法供養不在事緣。</p>
</div>
<div class='div-orig'><p>況復有人能持是經兼行布施持戒忍辱精進一心智慧。</p>
</div>
<div class='div-commentary'><p style="margin-left:1em">況能持經兼行六度一心即定慧即般若。</p>
</div>
<div class='div-orig'><p>其德最勝無量無邊。</p>
</div>
<div class='div-commentary'><p style="margin-left:1em">內修理觀外以事助所獲功德不可計量。</p>
</div>
<div class='div-orig'><p>譬如虗空東西南北四維上下無量無邊。</p>
</div>
<div class='div-commentary'><p style="margin-left:1em">虗空廣大不可度量無有終始莫知邊際。</p>
</div>
<div class='div-orig'><p>是人功德亦復如是無量無邊。</p>
</div>
<div class='div-commentary'><p style="margin-left:1em">與虗空等。</p>
</div>
<div class='div-orig'><p>疾至一切種智。</p>
</div>
<div class='div-commentary'><p style="margin-left:1em">修理觀故成一切智修事行故名道種智理事如如是故速得一切種智。</p>
</div>
<div class='div-orig'><p>若人讀誦受持是經為他人說若自書若教人書。</p>
</div>
<div class='div-commentary'><p style="margin-left:1em">前但持經今為人說及以書寫。</p>
</div>
<div class='div-orig'><p>復能起塔及造僧坊。</p>
</div>
<div class='div-commentary'><p style="margin-left:1em">又復善能起塔造寺。</p>
</div>
<div class='div-orig'><p>供養讚歎聲聞眾僧。</p>
</div>
<div class='div-commentary'><p style="margin-left:1em">供養眾僧讚歎其經。</p>
</div>
<div class='div-orig'><p>亦以百千萬億讚歎之法讚歎菩薩功德。</p>
</div>
<div class='div-commentary'><p style="margin-left:1em">菩薩即是大乘僧也等是讚歎要須合法讚所當讚能生功德苟非其人而輙讚歎尚不免罪何況得福。</p>
</div>
<div class='div-orig'><p>又為他人種種因緣隨義解說此法華經。</p>
</div>
<div class='div-commentary'><p style="margin-left:1em">以諸因緣隨其義理為他眾生解說是經布施行也。</p>
</div>
<div class='div-orig'><p>復能清淨持戒。</p>
</div>
<div class='div-commentary'><p style="margin-left:1em">戒聖行也。</p>
</div>
<div class='div-orig'><p>與柔和者而共同止忍辱無瞋。</p>
</div>
<div class='div-commentary'><p style="margin-left:1em">忍辱行也。</p>
</div>
<div class='div-orig'><p>志念堅固常貴坐禪得諸深定。</p>
</div>
<div class='div-commentary'><p style="margin-left:1em">志願堅固常重修禪得諸菩薩深妙之定禪定行也。</p>
</div>
<div class='div-orig'><p>精進勇猛攝諸善法。</p>
</div>
<div class='div-commentary'><p style="margin-left:1em">常勤精進勇捍多力以諸善法修攝其心精進行也。</p>
</div>
<div class='div-orig'><p>利根智慧善答問難。</p>
</div>
<div class='div-commentary'><p style="margin-left:1em">以利根故智慧高明隨有所問答<span class='corr'></span>今歡喜信伏隨從名曰善答般若行也。</p>
</div>
<div class='div-orig'><p>阿逸多若我滅後諸善男子善女人受持讀誦是經典者。</p>
</div>
<div class='div-commentary'><p style="margin-left:1em">若善男女滅後弘經。</p>
</div>
<div class='div-orig'><p>復有如是諸善功德。</p>
</div>
<div class='div-commentary'><p style="margin-left:1em">謂弘經外又行六度修習如上諸善功德。</p>
</div>
<div class='div-orig'><p>當知是人<span class='corr'>已</span>趣道場。</p>
</div>
<div class='div-commentary'><p style="margin-left:1em">當知如是弘經修福菩薩行人<span class='corr'>已</span>向道場。</p>
</div>
<div class='div-orig'><p>近阿耨多羅三藐三菩提。</p>
</div>
<div class='div-commentary'><p style="margin-left:1em">去佛不遠得近菩提。</p>
</div>
<div class='div-orig'><p>坐道樹下。</p>
</div>
<div class='div-commentary'><p style="margin-left:1em">一切時中心常在道不曾動移名之為坐菩薩所發大菩提心名為道樹。</p>
</div>
<div class='div-orig'><p>阿逸多是善男子善女人若坐若立若經行處。</p>
</div>
<div class='div-commentary'><p style="margin-left:1em">是人平昔遊處之地。</p>
</div>
<div class='div-orig'><p>此中便應起塔。</p>
</div>
<div class='div-commentary'><p style="margin-left:1em">有是經處即為有佛故應起塔。</p>
</div>
<div class='div-orig'><p>一切天人皆應供養如佛之塔。</p>
</div>
<div class='div-commentary'><p style="margin-left:1em">敬持說者則是敬法其敬法者則知有佛以信佛故即脫生死故令敬人如佛之塔。</p>
</div>
<div class='div-orig'><p>爾時世尊欲重宣此義而說偈言若我滅度後能奉持此經。</p>
</div>
<div class='div-commentary'><p style="margin-left:1em">於佛滅後能持是經。</p>
</div>
<div class='div-orig'><p>斯人福無量如上之所說。</p>
</div>
<div class='div-commentary'><p style="margin-left:1em"><span class='corr'>已</span>近道場當坐道樹。</p>
</div>
<div class='div-orig'><p>是則為具足一切諸供養。</p>
</div>
<div class='div-commentary'><p style="margin-left:1em">供佛法僧一切具足。</p>
</div>
<div class='div-orig'><p>以舍利起塔七寶而莊嚴。</p>
</div>
<div class='div-commentary'><p style="margin-left:1em">持經即是起舍利塔七支修善名寶莊嚴。</p>
</div>
<div class='div-orig'><p>表剎甚高廣漸小至梵天。</p>
</div>
<div class='div-commentary'><p style="margin-left:1em">發心修行如同起塔漸進漸高背麤向細名為漸小至涅槃樂名為梵天。</p>
</div>
<div class='div-orig'><p>寶鈴千萬億風動出妙音。</p>
</div>
<div class='div-commentary'><p style="margin-left:1em">以妙音聲演說諸法如撼寶鈴念起之時名為風動唇舌發響名出妙音。</p>
</div>
<div class='div-orig'><p>又於無量劫而供養此塔。</p>
</div>
<div class='div-commentary'><p style="margin-left:1em">一念之中敬古佛經名無量劫供養法塔。</p>
</div>
<div class='div-orig'><p>華香諸瓔珞天衣眾妓樂。</p>
</div>
<div class='div-commentary'><p style="margin-left:1em">華是善因香是信心瓔珞即具智慧明珠衣即忍辱伎樂即是法喜之樂。</p>
</div>
<div class='div-orig'><p>然香油蘇燈周帀常照明。</p>
</div>
<div class='div-commentary'><p style="margin-left:1em">油是智水燈是慧光徧照無遺名為周匝。</p>
</div>
<div class='div-orig'><p>惡世末法時能持是經者。</p>
</div>
<div class='div-commentary'><p style="margin-left:1em">滅後惡世末法之時。</p>
</div>
<div class='div-orig'><p>則為<span class='corr'>已</span>如上具足諸供養。</p>
</div>
<div class='div-commentary'><p style="margin-left:1em">能持是經則是如上具諸供養。</p>
</div>
<div class='div-orig'><p>若能持此經則如佛現在。</p>
</div>
<div class='div-commentary'><p style="margin-left:1em">此經在世與佛無殊。</p>
</div>
<div class='div-orig'><p>以牛頭旃檀起僧坊供養。</p>
</div>
<div class='div-commentary'><p style="margin-left:1em">以身荷法攝持正念名旃檀木起寺供僧。</p>
</div>
<div class='div-orig'><p>堂有三十二高八多羅樹。</p>
</div>
<div class='div-commentary'><p style="margin-left:1em">現身佛堂具三十二大人相好高長八尺圓滿端直如多羅樹。</p>
</div>
<div class='div-orig'><p>上饌妙衣服床臥皆具足。</p>
</div>
<div class='div-commentary'><p style="margin-left:1em">法喜之食名為上饌忍辱之衣名為妙服法空為座行住坐臥常在其中。</p>
</div>
<div class='div-orig'><p>百千眾住處。</p>
</div>
<div class='div-commentary'><p style="margin-left:1em">六度萬行是諸菩薩所住之處。</p>
</div>
<div class='div-orig'><p>園林諸浴池經行及禪窟。</p>
</div>
<div class='div-commentary'><p style="margin-left:1em">坐七覺林澡八德池經行正道坐寂滅床。</p>
</div>
<div class='div-orig'><p>種種皆嚴好。</p>
</div>
<div class='div-commentary'><p style="margin-left:1em">種種受用悉皆嚴好。</p>
</div>
<div class='div-orig'><p>若有信解心受持讀誦書。</p>
</div>
<div class='div-commentary'><p style="margin-left:1em">有信解心讀誦書持。</p>
</div>
<div class='div-orig'><p>若復教人書及供養經卷。</p>
</div>
<div class='div-commentary'><p style="margin-left:1em">教人書寫及供經卷。</p>
</div>
<div class='div-orig'><p>散華香抹香。</p>
</div>
<div class='div-commentary'><p style="margin-left:1em">此以色香供養法寶。</p>
</div>
<div class='div-orig'><p>以須曼薝蔔。</p>
</div>
<div class='div-commentary'><p style="margin-left:1em">須曼那此云稱意其華黃白而香極美薝蔔此云金色華細而香。</p>
</div>
<div class='div-orig'><p>阿提目多伽。</p>
</div>
<div class='div-commentary'><p style="margin-left:1em">即胡麻也華赤葉青子可作油。</p>
</div>
<div class='div-orig'><p>薰油常然之。</p>
</div>
<div class='div-commentary'><p style="margin-left:1em">薰香草也子可作油謂以香油然燈供養。</p>
</div>
<div class='div-orig'><p>如是供養者得無量功德。</p>
</div>
<div class='div-commentary'><p style="margin-left:1em">如是供經得福無量。</p>
</div>
<div class='div-orig'><p>如虗空無邊其福亦如是。</p>
</div>
<div class='div-commentary'><p style="margin-left:1em">如大虗空無有邊際是供經人福亦如是。</p>
</div>
<div class='div-orig'><p>況復持此經兼布施持戒忍辱樂禪定。</p>
</div>
<div class='div-commentary'><p style="margin-left:1em">但能持經福<span class='corr'>已</span>無量況復兼修六度之行。</p>
</div>
<div class='div-orig'><p>不瞋不惡口。</p>
</div>
<div class='div-commentary'><p style="margin-left:1em">心不瞋怒口無惡言。</p>
</div>
<div class='div-orig'><p>恭敬於塔廟。</p>
</div>
<div class='div-commentary'><p style="margin-left:1em">見塔廟時起恭敬心。</p>
</div>
<div class='div-orig'><p>謙下諸比丘遠離自高心。</p>
</div>
<div class='div-commentary'><p style="margin-left:1em">見比丘時謙恭下禮遠離自大高傲之心。</p>
</div>
<div class='div-orig'><p>常思惟智慧有問難不瞋隨順為解說。</p>
</div>
<div class='div-commentary'><p style="margin-left:1em">心常思惟甚深智慧有來難問不起瞋心隨順其意而為解說。</p>
</div>
<div class='div-orig'><p>若能行是行功德不可量。</p>
</div>
<div class='div-commentary'><p style="margin-left:1em">若能行此如法之行福不可量。</p>
</div>
<div class='div-orig'><p>若見此法師成就如是德。</p>
</div>
<div class='div-commentary'><p style="margin-left:1em">若見此等弘經之師成就如上諸善功德。</p>
</div>
<div class='div-orig'><p>應以天華散天衣覆其身。</p>
</div>
<div class='div-commentary'><p style="margin-left:1em">應以天上寶華散之諸天寶衣以覆其身。</p>
</div>
<div class='div-orig'><p>頭面接足禮生心如佛想。</p>
</div>
<div class='div-commentary'><p style="margin-left:1em">頭面接足歸命頂禮生恭敬心如固佛想。</p>
</div>
<div class='div-orig'><p>又應作是念不久詣道場。</p>
</div>
<div class='div-commentary'><p style="margin-left:1em">又當心地作是念言此人不久行詣道場坐寶樹下。</p>
</div>
<div class='div-orig'><p>得無漏無為廣利諸天人。</p>
</div>
<div class='div-commentary'><p style="margin-left:1em">當得無漏無為之果廣愽利益一切人天。</p>
</div>
<div class='div-orig'><p>其所住止處經行若坐臥乃至說一偈。</p>
</div>
<div class='div-commentary'><p style="margin-left:1em">其弘法師行住坐臥乃至說經一偈之處。</p>
</div>
<div class='div-orig'><p>是中應起塔莊嚴令妙好種種以供養。</p>
</div>
<div class='div-commentary'><p style="margin-left:1em">是處所中應當起塔莊嚴光飾極令妙好以種種供而供法塔。</p>
</div>
<div class='div-orig'><p>佛子住此地則是佛受用。</p>
</div>
<div class='div-commentary'><p style="margin-left:1em">後世佛子住此心地是人則得佛之受用。</p>
</div>
<div class='div-orig'><p>常在於其中經行若坐臥。</p>
</div>
<div class='div-commentary'><p style="margin-left:1em">行住坐臥身四威儀不離道場於中履踐。</p>
</div></div>
<div class='div-other'><a id='mulu29' />
<div class='div-orig'><p>妙法蓮華經隨喜功德品第十八</p>
</div>
<div class='div-commentary'><p style="margin-left:1em">彌勒菩薩於前品中聞世尊說受持讀誦解說書寫是法華經功德無量勝於造塔起寺供僧又聞若能兼行六度及以正修功德尤勝故問如來有初機人若聞是經但能隨喜是人為復得幾許福。</p>
</div>
<div class='div-orig'><p>爾時彌勒菩薩摩訶薩白佛言。</p>
</div>
<div class='div-commentary'><p style="margin-left:1em">彌勒既為唱導之師於所當問故白佛言。</p>
</div>
<div class='div-orig'><p>世尊若有善男子善女人聞是法華經。</p>
</div>
<div class='div-commentary'><p style="margin-left:1em">有善男女聞是妙經。</p>
</div>
<div class='div-orig'><p>隨喜者。</p>
</div>
<div class='div-commentary'><p style="margin-left:1em">於法生信起隨喜心。</p>
</div>
<div class='div-orig'><p>得幾所福。</p>
</div>
<div class='div-commentary'><p style="margin-left:1em">若得之福為有幾許。</p>
</div>
<div class='div-orig'><p>而說偈言。</p>
</div>
<div class='div-commentary'><p style="margin-left:1em">先述意<span class='corr'>已</span>復以偈問。</p>
</div>
<div class='div-orig'><p>世尊滅度後。</p>
</div>
<div class='div-commentary'><p style="margin-left:1em">於佛世尊滅度之後。</p>
</div>
<div class='div-orig'><p>其有聞是經。</p>
</div>
<div class='div-commentary'><p style="margin-left:1em">其有聞是妙法華經。</p>
</div>
<div class='div-orig'><p>若能隨喜者。</p>
</div>
<div class='div-commentary'><p style="margin-left:1em">若能一念隨喜心者。</p>
</div>
<div class='div-orig'><p>為得幾所福。</p>
</div>
<div class='div-commentary'><p style="margin-left:1em">是人為得幾許福報。</p>
</div>
<div class='div-orig'><p>爾時佛告彌勒菩薩摩訶薩。</p>
</div>
<div class='div-commentary'><p style="margin-left:1em">此二句文是阿難敘。</p>
</div>
<div class='div-orig'><p>阿逸多如來滅後若比丘比丘尼。</p>
</div>
<div class='div-commentary'><p style="margin-left:1em">出家僧尼受大戒者。</p>
</div>
<div class='div-orig'><p>優婆塞優婆夷。</p>
</div>
<div class='div-commentary'><p style="margin-left:1em">在家士女受持五戒及八戒者。</p>
</div>
<div class='div-orig'><p>及餘智者。</p>
</div>
<div class='div-commentary'><p style="margin-left:1em">除四種外餘不受戒有智解者。</p>
</div>
<div class='div-orig'><p>若長若幼。</p>
</div>
<div class='div-commentary'><p style="margin-left:1em">入道之要悟解為先無論長幼。</p>
</div>
<div class='div-orig'><p>聞是經隨喜<span class='corr'>已</span>。</p>
</div>
<div class='div-commentary'><p style="margin-left:1em">得聞是經起隨喜<span class='corr'>已</span>。</p>
</div>
<div class='div-orig'><p>從法會出。</p>
</div>
<div class='div-commentary'><p style="margin-left:1em">出於法會。</p>
</div>
<div class='div-orig'><p>至於餘處。</p>
</div>
<div class='div-commentary'><p style="margin-left:1em">到餘處所。</p>
</div>
<div class='div-orig'><p>若在僧坊。</p>
</div>
<div class='div-commentary'><p style="margin-left:1em">僧寺之中。</p>
</div>
<div class='div-orig'><p>若空閑地。</p>
</div>
<div class='div-commentary'><p style="margin-left:1em">寂靜之處。</p>
</div>
<div class='div-orig'><p>若城邑巷陌。</p>
</div>
<div class='div-commentary'><p style="margin-left:1em">若在城邑巷陌之中。</p>
</div>
<div class='div-orig'><p>聚落田里。</p>
</div>
<div class='div-commentary'><p style="margin-left:1em">人民聚會坐落之處田園地里。</p>
</div>
<div class='div-orig'><p>如其所聞。</p>
</div>
<div class='div-commentary'><p style="margin-left:1em">如其法會之所得聞。</p>
</div>
<div class='div-orig'><p>為父母宗親。</p>
</div>
<div class='div-commentary'><p style="margin-left:1em">生身父母宗族親戚。</p>
</div>
<div class='div-orig'><p>善友知識。</p>
</div>
<div class='div-commentary'><p style="margin-left:1em">樂善之友平時知識。</p>
</div>
<div class='div-orig'><p>隨力演說。</p>
</div>
<div class='div-commentary'><p style="margin-left:1em">隨<span class='corr'>己</span>智力為人演說。</p>
</div>
<div class='div-orig'><p>是諸人等聞<span class='corr'>已</span>隨喜。</p>
</div>
<div class='div-commentary'><p style="margin-left:1em">諸人聞<span class='corr'>已</span>亦皆隨喜。</p>
</div>
<div class='div-orig'><p>復行轉教。</p>
</div>
<div class='div-commentary'><p style="margin-left:1em">又復如聞展轉相教。</p>
</div>
<div class='div-orig'><p>餘人聞<span class='corr'>已</span>亦隨喜轉教。</p>
</div>
<div class='div-commentary'><p style="margin-left:1em">餘聞說者復隨力轉教他人。</p>
</div>
<div class='div-orig'><p>如是展轉至第五十。</p>
</div>
<div class='div-commentary'><p style="margin-left:1em">如是展布次第轉教人傳一人至第五十。</p>
</div>
<div class='div-orig'><p>阿逸多其第五十善男子善女人隨喜功德。</p>
</div>
<div class='div-commentary'><p style="margin-left:1em">正取末後第五十人但聞隨喜未能轉教。</p>
</div>
<div class='div-orig'><p>我今說之汝當善聽。</p>
</div>
<div class='div-commentary'><p style="margin-left:1em">佛欲顯示最末後人隨喜功德語彌勒知。</p>
</div>
<div class='div-orig'><p>若四百萬億阿僧祇世界。</p>
</div>
<div class='div-commentary'><p style="margin-left:1em">假設為喻。</p>
</div>
<div class='div-orig'><p>六趣四生眾生卵生胎生濕生化生。</p>
</div>
<div class='div-commentary'><p style="margin-left:1em">六趣者天人脩羅地獄餓鬼畜生如此六者隨其所作各趣一路四生者卵生胎生此二易解因於蒸濕而正性命名曰濕生如虫蟻等轉蛻飛行名為化生。</p>
</div>
<div class='div-orig'><p>若有形。</p>
</div>
<div class='div-commentary'><p style="margin-left:1em">六道之中除無色界餘皆有形色也。</p>
</div>
<div class='div-orig'><p>無形。</p>
</div>
<div class='div-commentary'><p style="margin-left:1em">即無色界但有四陰受想行識。</p>
</div>
<div class='div-orig'><p>有想。</p>
</div>
<div class='div-commentary'><p style="margin-left:1em">除癡輪迴及無想天餘皆有想。</p>
</div>
<div class='div-orig'><p>無想。</p>
</div>
<div class='div-commentary'><p style="margin-left:1em">如無想天入定之時心想不行世間癡物顛倒見故精神化為土木金石名為無想。</p>
</div>
<div class='div-orig'><p>非有想。</p>
</div>
<div class='div-commentary'><p style="margin-left:1em">世間相罔迴互亂想如[虫*壹]螉等異質相成螟蛉本無蜾蠃之想名非有想。</p>
</div>
<div class='div-orig'><p>非無想。</p>
</div>
<div class='div-commentary'><p style="margin-left:1em">如土梟等附塊為兒由殺顛倒附無情物而為有想子成之日反害父母名非無想。</p>
</div>
<div class='div-orig'><p>無足。</p>
</div>
<div class='div-commentary'><p style="margin-left:1em">如蛇蚓等全無足者。</p>
</div>
<div class='div-orig'><p>二足。</p>
</div>
<div class='div-commentary'><p style="margin-left:1em">一切情類有二足者。</p>
</div>
<div class='div-orig'><p>四足。</p>
</div>
<div class='div-commentary'><p style="margin-left:1em">如諸畜生有四足者。</p>
</div>
<div class='div-orig'><p>多足。</p>
</div>
<div class='div-commentary'><p style="margin-left:1em">其類不等通收一切足多之者。</p>
</div>
<div class='div-orig'><p>如是等在眾生數者。</p>
</div>
<div class='div-commentary'><p style="margin-left:1em">在前六道十類眾生數中之者。</p>
</div>
<div class='div-orig'><p>有人求福。</p>
</div>
<div class='div-commentary'><p style="margin-left:1em">有人欲得求於福報。</p>
</div>
<div class='div-orig'><p>隨其所欲娛樂之具皆給與之。</p>
</div>
<div class='div-commentary'><p style="margin-left:1em">隨其所樂悉給與之。</p>
</div>
<div class='div-orig'><p>一一眾生與滿閻浮提。</p>
</div>
<div class='div-commentary'><p style="margin-left:1em">即滿此方南贍部洲。</p>
</div>
<div class='div-orig'><p>金銀瑠璃硨磲碼碯珊瑚琥珀。</p>
</div>
<div class='div-commentary'><p style="margin-left:1em">此七寶義如方便品。</p>
</div>
<div class='div-orig'><p>諸妙珍寶。</p>
</div>
<div class='div-commentary'><p style="margin-left:1em">珍玩之具。</p>
</div>
<div class='div-orig'><p>及象馬車乘。</p>
</div>
<div class='div-commentary'><p style="margin-left:1em">所乘之器。</p>
</div>
<div class='div-orig'><p>七寶所成宮殿樓閣等。</p>
</div>
<div class='div-commentary'><p style="margin-left:1em">所住之處。</p>
</div>
<div class='div-orig'><p>是大施主如是布施滿八十年<span class='corr'>已</span>。</p>
</div>
<div class='div-commentary'><p style="margin-left:1em">八十年者謂依有漏八識行施。</p>
</div>
<div class='div-orig'><p>而作是念我<span class='corr'>已</span>施眾生娛樂之具隨意所欲。</p>
</div>
<div class='div-commentary'><p style="margin-left:1em">隨其心意之所樂欲一一與之。</p>
</div>
<div class='div-orig'><p>然此眾生皆<span class='corr'>已</span>衰老。</p>
</div>
<div class='div-commentary'><p style="margin-left:1em">謂受施者皆<span class='corr'>已</span>衰老。</p>
</div>
<div class='div-orig'><p>年過八十髮白面皺將死不久。</p>
</div>
<div class='div-commentary'><p style="margin-left:1em">衰相現前死時將至。</p>
</div>
<div class='div-orig'><p>我當以佛法而訓導之。</p>
</div>
<div class='div-commentary'><p style="margin-left:1em">作念更以佛法訓化。</p>
</div>
<div class='div-orig'><p>即集此眾生。</p>
</div>
<div class='div-commentary'><p style="margin-left:1em">所施之眾。</p>
</div>
<div class='div-orig'><p>宣布法化示教利喜。</p>
</div>
<div class='div-commentary'><p style="margin-left:1em">宣演敷布以法教化利益令喜。</p>
</div>
<div class='div-orig'><p>一時皆得須陀洹道。</p>
</div>
<div class='div-commentary'><p style="margin-left:1em">此云預流初登道果預流初登道果預聖人流。</p>
</div>
<div class='div-orig'><p>斯陀含道。</p>
</div>
<div class='div-commentary'><p style="margin-left:1em">此云一來證二果<span class='corr'>已</span>更來欲界一反受生酬還宿債。</p>
</div>
<div class='div-orig'><p>阿那含道。</p>
</div>
<div class='div-commentary'><p style="margin-left:1em">此云不來證三果<span class='corr'>已</span>住於四禪更不復來欲界受生。</p>
</div>
<div class='div-orig'><p>阿羅漢道。</p>
</div>
<div class='div-commentary'><p style="margin-left:1em">此云無學斷見思惑證入四果梵行<span class='corr'>已</span>圓無法可學。</p>
</div>
<div class='div-orig'><p>盡諸有漏。</p>
</div>
<div class='div-commentary'><p style="margin-left:1em">盡諸世間三界有為一切漏業。</p>
</div>
<div class='div-orig'><p>於深禪定皆得自在。</p>
</div>
<div class='div-commentary'><p style="margin-left:1em">於無學位諸禪定樂善入無礙名為自在。</p>
</div>
<div class='div-orig'><p>具八解脫。</p>
</div>
<div class='div-commentary'><p style="margin-left:1em">即八背捨背麤向細捨惡從善名八解脫。</p>
</div>
<div class='div-orig'><p>於汝意云何。</p>
</div>
<div class='div-commentary'><p style="margin-left:1em">於汝之意以為如何。</p>
</div>
<div class='div-orig'><p>是大施主所得功德寧為多不。</p>
</div>
<div class='div-commentary'><p style="margin-left:1em">不者不定之辭所得福利為多不多。</p>
</div>
<div class='div-orig'><p>彌勒白佛言。</p>
</div>
<div class='div-commentary'><p style="margin-left:1em">因世尊問彌勒答之。</p>
</div>
<div class='div-orig'><p>世尊是人功德甚多無量無邊。</p>
</div>
<div class='div-commentary'><p style="margin-left:1em">言福多也。</p>
</div>
<div class='div-orig'><p>若是施主但施眾生一切樂具功德無量。</p>
</div>
<div class='div-commentary'><p style="margin-left:1em">出福多意但施樂具福<span class='corr'>已</span>無邊。</p>
</div>
<div class='div-orig'><p>何況令得阿羅漢果。</p>
</div>
<div class='div-commentary'><p style="margin-left:1em">況以法化令得無學如是功德不可計量。</p>
</div>
<div class='div-orig'><p>佛告彌勒我今分明語汝。</p>
</div>
<div class='div-commentary'><p style="margin-left:1em">欲顯露說故曰分明。</p>
</div>
<div class='div-orig'><p>是人以一切樂具施於四百萬億阿僧祇世界。</p>
</div>
<div class='div-commentary'><p style="margin-left:1em">四百萬億即喻四生一一眾生各各自有一種世界。</p>
</div>
<div class='div-orig'><p>六趣眾生。</p>
</div>
<div class='div-commentary'><p style="margin-left:1em">德施此等。</p>
</div>
<div class='div-orig'><p>又令得阿羅漢果。</p>
</div>
<div class='div-commentary'><p style="margin-left:1em">又令證入四果羅漢。</p>
</div>
<div class='div-orig'><p>所得功德。</p>
</div>
<div class='div-commentary'><p style="margin-left:1em">如上所行財法二施所得功德。</p>
</div>
<div class='div-orig'><p>不如是第五十人聞法華經一偈隨喜功德。</p>
</div>
<div class='div-commentary'><p style="margin-left:1em">如是布施所獲功德。</p>
</div>
<div class='div-orig'><p>百分千分百千萬億分不及其一。</p>
</div>
<div class='div-commentary'><p style="margin-left:1em">次第減少至於億分之中亦不及一。</p>
</div>
<div class='div-orig'><p>乃至算數譬喻所不能知。</p>
</div>
<div class='div-commentary'><p style="margin-left:1em">言隨喜者功德勝也。</p>
</div>
<div class='div-orig'><p>阿逸多如是第五十人展轉聞法華經。</p>
</div>
<div class='div-commentary'><p style="margin-left:1em">次第傳聞。</p>
</div>
<div class='div-orig'><p>隨喜功德尚無量無邊阿僧祇。</p>
</div>
<div class='div-commentary'><p style="margin-left:1em">言功德多無限數也。</p>
</div>
<div class='div-orig'><p>何況最初於會中聞而隨喜者。</p>
</div>
<div class='div-commentary'><p style="margin-left:1em">最初一人於法會聞展轉傳至第五十人。</p>
</div>
<div class='div-orig'><p>其福復勝無量無邊阿僧祇不可得比。</p>
</div>
<div class='div-commentary'><p style="margin-left:1em">舉最後人所得功德以後望前初人倍增故云復勝不可得比。</p>
</div>
<div class='div-orig'><p>又阿逸多若人為是經故。</p>
</div>
<div class='div-commentary'><p style="margin-left:1em">為欲聞是法華經故。</p>
</div>
<div class='div-orig'><p>往詣僧坊若坐若立須臾聽受。</p>
</div>
<div class='div-commentary'><p style="margin-left:1em">至僧寺之或坐或立須臾之間至心聽受。</p>
</div>
<div class='div-orig'><p>緣是功德。</p>
</div>
<div class='div-commentary'><p style="margin-left:1em">緣是至誠聽經功德。</p>
</div>
<div class='div-orig'><p>轉身所生。</p>
</div>
<div class='div-commentary'><p style="margin-left:1em">捨報轉得所生之處。</p>
</div>
<div class='div-orig'><p>得好上妙象馬車乘珍寶輦輿及乘天宮。</p>
</div>
<div class='div-commentary'><p style="margin-left:1em">象馬妙車富貴者用珍寶輦輿王者之器諸天行時則有宮殿以乘其身。</p>
</div>
<div class='div-orig'><p>若復有人於講法處坐。</p>
</div>
<div class='div-commentary'><p style="margin-left:1em">身預法莚。</p>
</div>
<div class='div-orig'><p>更有人來勸令坐聽。</p>
</div>
<div class='div-commentary'><p style="margin-left:1em">勸來者同聽法音。</p>
</div>
<div class='div-orig'><p>若分座令坐。</p>
</div>
<div class='div-commentary'><p style="margin-left:1em">若無坐處分座與之。</p>
</div>
<div class='div-orig'><p>是人功德。</p>
</div>
<div class='div-commentary'><p style="margin-left:1em">是勸化所獲功德。</p>
</div>
<div class='div-orig'><p>轉身得帝釋坐處。</p>
</div>
<div class='div-commentary'><p style="margin-left:1em">捨此身<span class='corr'>已</span>轉生天上得忉利主所坐之處。</p>
</div>
<div class='div-orig'><p>若梵天王坐處。</p>
</div>
<div class='div-commentary'><p style="margin-left:1em">轉身得生色界初禪坐梵王處。</p>
</div>
<div class='div-orig'><p>若轉輪聖王所坐之處。</p>
</div>
<div class='div-commentary'><p style="margin-left:1em">金銀銅鐵四轉輪王王四天下所坐之處。</p>
</div>
<div class='div-orig'><p>阿逸多若復有人語餘人言。</p>
</div>
<div class='div-commentary'><p style="margin-left:1em">若有法師說法之處語他令知。</p>
</div>
<div class='div-orig'><p>有經名法華可共往聽。</p>
</div>
<div class='div-commentary'><p style="margin-left:1em">歎同往聽。</p>
</div>
<div class='div-orig'><p>即受其教乃至須臾間聞。</p>
</div>
<div class='div-commentary'><p style="margin-left:1em">前人聞得受教同往乃至霎時得聞說法。</p>
</div>
<div class='div-orig'><p>是人功德。</p>
</div>
<div class='div-commentary'><p style="margin-left:1em">是勸聽人所獲功德。</p>
</div>
<div class='div-orig'><p>轉身得與陀羅尼菩薩共生一處。</p>
</div>
<div class='div-commentary'><p style="margin-left:1em">陀羅尼菩薩即獲總持開法大士與是同生彰報勝也。</p>
</div>
<div class='div-orig'><p>利根智慧。</p>
</div>
<div class='div-commentary'><p style="margin-left:1em">根勝聰利智慧明了。</p>
</div>
<div class='div-orig'><p>百千萬世終不瘖瘂。</p>
</div>
<div class='div-commentary'><p style="margin-left:1em">為人瘖瘂謗毀人故以善勸化教示於人世世無有瘖瘂之疾。</p>
</div>
<div class='div-orig'><p>口氣不臭。</p>
</div>
<div class='div-commentary'><p style="margin-left:1em">由念發氣由氣發聲口氣善故所以不臭。</p>
</div>
<div class='div-orig'><p>舌常無病。</p>
</div>
<div class='div-commentary'><p style="margin-left:1em">毀謗他者舌則卷縮今因讚善所以無病。</p>
</div>
<div class='div-orig'><p>口亦無病。</p>
</div>
<div class='div-commentary'><p style="margin-left:1em">妄言綺語兩舌惡口是大惡業真實教人離此四過口則無病。</p>
</div>
<div class='div-orig'><p>齒不垢黑。</p>
</div>
<div class='div-commentary'><p style="margin-left:1em">出語不善齒則垢黑教人以善齒則潔白。</p>
</div>
<div class='div-orig'><p>不黃不疎。</p>
</div>
<div class='div-commentary'><p style="margin-left:1em">好談鄙事齒所以黃非實相也疎因虗妄實則齊密。</p>
</div>
<div class='div-orig'><p>亦不缺落。</p>
</div>
<div class='div-commentary'><p style="margin-left:1em">說不正語誑惑於人齒則缺落。</p>
</div>
<div class='div-orig'><p>不差不曲。</p>
</div>
<div class='div-commentary'><p style="margin-left:1em">語不次第齒則參差語不質直齒則屈曲今此讚經勸人聰受口無諸過故皆美好。</p>
</div>
<div class='div-orig'><p>唇不下垂。</p>
</div>
<div class='div-commentary'><p style="margin-left:1em">唇下垂者如吹火狀由善語故不下垂也。</p>
</div>
<div class='div-orig'><p>亦不褰縮。</p>
</div>
<div class='div-commentary'><p style="margin-left:1em">唇褰縮者夭亡之相今以經力不褰縮也。</p>
</div>
<div class='div-orig'><p>不麤澁。</p>
</div>
<div class='div-commentary'><p style="margin-left:1em">唇麤則語澁唇好則則利。</p>
</div>
<div class='div-orig'><p>不瘡胗。</p>
</div>
<div class='div-commentary'><p style="margin-left:1em">不生瘡疹是善語報。</p>
</div>
<div class='div-orig'><p>亦不缺壞。</p>
</div>
<div class='div-commentary'><p style="margin-left:1em">唇吻不善所以缺壞善則無矣。</p>
</div>
<div class='div-orig'><p>亦不喎邪。</p>
</div>
<div class='div-commentary'><p style="margin-left:1em">語不正者唇則喎斜今正直語唇則端正。</p>
</div>
<div class='div-orig'><p>不厚不大。</p>
</div>
<div class='div-commentary'><p style="margin-left:1em">若厚若大不稱其形無過不及則得其中。</p>
</div>
<div class='div-orig'><p>亦不黧黑。</p>
</div>
<div class='div-commentary'><p style="margin-left:1em">語脉惡者唇則黧黑以善訓人唇色赤好。</p>
</div>
<div class='div-orig'><p>無諸可惡。</p>
</div>
<div class='div-commentary'><p style="margin-left:1em">無有一切可惡見相。</p>
</div>
<div class='div-orig'><p>鼻不匾[匚@虎]。</p>
</div>
<div class='div-commentary'><p style="margin-left:1em">鼻是氣息出入之門因樂善故準隆鼻好故不匾[匚@虎]。</p>
</div>
<div class='div-orig'><p>亦不曲戾。</p>
</div>
<div class='div-commentary'><p style="margin-left:1em">其心不正鼻則邪曲今以善報鼻則圓直。</p>
</div>
<div class='div-orig'><p>面色不黑。</p>
</div>
<div class='div-commentary'><p style="margin-left:1em">為善之人面貌潔白故不醜黑。</p>
</div>
<div class='div-orig'><p>亦不狹長。</p>
</div>
<div class='div-commentary'><p style="margin-left:1em">以刀照面則見狹長心藏劒棘面則如然今心方正面則端嚴。</p>
</div>
<div class='div-orig'><p>亦不窊曲。</p>
</div>
<div class='div-commentary'><p style="margin-left:1em">心不平正面則窊曲由心坦夷面亦平滿。</p>
</div>
<div class='div-orig'><p>無有一切不可喜相。</p>
</div>
<div class='div-commentary'><p style="margin-left:1em">面貌圓滿無不美者。</p>
</div>
<div class='div-orig'><p>唇舌牙齒悉皆嚴好鼻修高直面貌圓滿。</p>
</div>
<div class='div-commentary'><p style="margin-left:1em">色色與前一倍相反鼻欲脩長山振不陷餘義易解。</p>
</div>
<div class='div-orig'><p>眉高而長。</p>
</div>
<div class='div-commentary'><p style="margin-left:1em">眉低者鈍眉短者促眉高則貴眉長則俊。</p>
</div>
<div class='div-orig'><p>額廣平正。</p>
</div>
<div class='div-commentary'><p style="margin-left:1em">額狹者賤額側者偏額廣則貴額平則安額正則直。</p>
</div>
<div class='div-orig'><p>人相具足。</p>
</div>
<div class='div-commentary'><p style="margin-left:1em">人倫之相悉皆具足。</p>
</div>
<div class='div-orig'><p>世世所生。</p>
</div>
<div class='div-commentary'><p style="margin-left:1em">世世受報生之處。</p>
</div>
<div class='div-orig'><p>見佛聞法信受教誨。</p>
</div>
<div class='div-commentary'><p style="margin-left:1em">由今善因獲未來報故得見佛及以聞法信聽領受佛之教誨。</p>
</div>
<div class='div-orig'><p>阿逸多汝且觀是。</p>
</div>
<div class='div-commentary'><p style="margin-left:1em">汝且觀是心不可得樂善之人。</p>
</div>
<div class='div-orig'><p>勸於一人令往聽法功德如此。</p>
</div>
<div class='div-commentary'><p style="margin-left:1em">但勸一人功德若此。</p>
</div>
<div class='div-orig'><p>何況一心聽說讀誦。</p>
</div>
<div class='div-commentary'><p style="margin-left:1em">何況始終一心念道聽法師說受持讀誦。</p>
</div>
<div class='div-orig'><p>而於大眾為人分別。</p>
</div>
<div class='div-commentary'><p style="margin-left:1em">於大眾中分別解說是利他也。</p>
</div>
<div class='div-orig'><p>如說修行。</p>
</div>
<div class='div-commentary'><p style="margin-left:1em">如經所說以修其心前人如此順教奉行勸者得益何可校量。</p>
</div>
<div class='div-orig'><p>爾時世尊欲重宣此義而說偈言若人於法會得聞是經典。</p>
</div>
<div class='div-commentary'><p style="margin-left:1em">預會聞經。</p>
</div>
<div class='div-orig'><p>乃至於一偈隨喜為他說。</p>
</div>
<div class='div-commentary'><p style="margin-left:1em">下至解得一句之義心中隨喜為人解說。</p>
</div>
<div class='div-orig'><p>如是展轉教至於第五十。</p>
</div>
<div class='div-commentary'><p style="margin-left:1em">始自一人轉至五十。</p>
</div>
<div class='div-orig'><p>最後人獲福今當分別之。</p>
</div>
<div class='div-commentary'><p style="margin-left:1em">約第五十舉末比初。</p>
</div>
<div class='div-orig'><p>如有大施主供給無量眾具滿八十歲隨意之所欲。</p>
</div>
<div class='div-commentary'><p style="margin-left:1em">給無量眾其事大也滿八十歲其時長也隨其所欲皆施之其功多也。</p>
</div>
<div class='div-orig'><p>見彼衰老相髮白而面皺齒疎形枯竭念其死不久。</p>
</div>
<div class='div-commentary'><p style="margin-left:1em">見彼前人年衰髮白面皺形枯开齒疎脫處世非久死時將至。</p>
</div>
<div class='div-orig'><p>我今應當教令得於道果。</p>
</div>
<div class='div-commentary'><p style="margin-left:1em">思以法訓令修得道。</p>
</div>
<div class='div-orig'><p>即為方便說涅槃真實法。</p>
</div>
<div class='div-commentary'><p style="margin-left:1em">尋即方便為說寂滅出世實法。</p>
</div>
<div class='div-orig'><p>世皆不牢固如水沫泡焰。</p>
</div>
<div class='div-commentary'><p style="margin-left:1em">一切世間皆非堅固譬如聚沫水泡陽燄。</p>
</div>
<div class='div-orig'><p>汝等咸應當疾生厭離心。</p>
</div>
<div class='div-commentary'><p style="margin-left:1em">世相如是應疾遠離。</p>
</div>
<div class='div-orig'><p>諸人聞是法皆得阿羅漢。</p>
</div>
<div class='div-commentary'><p style="margin-left:1em">諸人聞法如說修行皆得四果。</p>
</div>
<div class='div-orig'><p>具足六神通三明八解脫。</p>
</div>
<div class='div-commentary'><p style="margin-left:1em">天眼天耳他心宿命神境漏盡六皆無擁名之為通天眼知未來宿命知過去漏盡脫生死故曰三明四禪四定發智斷惑名八解脫。</p>
</div>
<div class='div-orig'><p>最後第五十聞一偈隨喜是人福勝彼不可為譬喻。</p>
</div>
<div class='div-commentary'><p style="margin-left:1em">聞經一偈隨喜功德勝教眾多證四果者。</p>
</div>
<div class='div-orig'><p>如是展轉聞其福尚無量何況於法會初聞隨喜者。</p>
</div>
<div class='div-commentary'><p style="margin-left:1em">舉末後人以比最初隨喜教他功曷勝紀。</p>
</div>
<div class='div-orig'><p>若有勸一人將引聽法華言此經深妙千萬劫難遇。</p>
</div>
<div class='div-commentary'><p style="margin-left:1em">有勸一人引聽法華為說是經深妙難遇。</p>
</div>
<div class='div-orig'><p>即受教往聽乃至須臾聞斯人之福報今當分別說。</p>
</div>
<div class='div-commentary'><p style="margin-left:1em">前人受教往得略聞如此福報當分別說。</p>
</div>
<div class='div-orig'><p>世世無口患齒不疎黃黑唇不厚褰缺無有可惡相。</p>
</div>
<div class='div-commentary'><p style="margin-left:1em">如前<span class='corr'>已</span>解。</p>
</div>
<div class='div-orig'><p>舌不乾黑短鼻高修且直額廣而平正面目悉端嚴。</p>
</div>
<div class='div-commentary'><p style="margin-left:1em">如前<span class='corr'>已</span>解。</p>
</div>
<div class='div-orig'><p>為人所喜見口氣無臭穢。</p>
</div>
<div class='div-commentary'><p style="margin-left:1em">由不可得為人喜見以口善故無有穢氣。</p>
</div>
<div class='div-orig'><p>優鉢華之香常從其口出。</p>
</div>
<div class='div-commentary'><p style="margin-left:1em">口中常作青蓮華香。</p>
</div>
<div class='div-orig'><p>若故詣僧坊欲聽法華經須臾聞歡喜今當說其福。</p>
</div>
<div class='div-commentary'><p style="margin-left:1em">詣寺聽經略聞歡喜今說其福。</p>
</div>
<div class='div-orig'><p>後生天人中得妙象馬車珍寶之輦輿及乘天宮殿。</p>
</div>
<div class='div-commentary'><p style="margin-left:1em">後生人中得象馬輿若生天上得乘天宮。</p>
</div>
<div class='div-orig'><p>若於講法處勸人坐聽經是福因緣得釋梵轉輪座。</p>
</div>
<div class='div-commentary'><p style="margin-left:1em">勸人坐聽其福所感帝釋梵王及轉輪王所坐之處。</p>
</div>
<div class='div-orig'><p>何況一心聽解說其義趣如說而修行其福不可限。</p>
</div>
<div class='div-commentary'><p style="margin-left:1em">定心靜聽解說義理如經所說依而行之其所得福不可限量。</p>
</div></div>
<div class='div-other'><a id='mulu30' />
<div class='div-orig'><p>妙法蓮華經法師功德品第十九</p>
</div>
<div class='div-commentary'><p style="margin-left:1em">法師有五一受持二讀三誦四解說五書寫前隨喜品略聞是經乃至為他說一偈義功德甚多不可限量若人受持讀誦解說及以書寫緣既殊勝所感必多故次當說法師功德。</p>
</div>
<div class='div-orig'><p>爾時佛告常精進菩薩摩訶薩。</p>
</div>
<div class='div-commentary'><p style="margin-left:1em">功德之成由於精進故寄斯人以告大眾。</p>
</div>
<div class='div-orig'><p>若善男子善女人受持是法華經。</p>
</div>
<div class='div-commentary'><p style="margin-left:1em">憶持在心。</p>
</div>
<div class='div-orig'><p>若讀若誦若解說若書寫。</p>
</div>
<div class='div-commentary'><p style="margin-left:1em">作上五事。</p>
</div>
<div class='div-orig'><p>是人當得八百眼功德。</p>
</div>
<div class='div-commentary'><p style="margin-left:1em">以眼觀時百事但見對於四方約三世論三四十二名千二百前方全見則具三百後方不明缺了三百左右兩邊但得二分之餘又缺一百正得八百之數可論功德。</p>
</div>
<div class='div-orig'><p>千二百耳功德。</p>
</div>
<div class='div-commentary'><p style="margin-left:1em">以耳聽時百耳俱聞三世四方無不了了則具千二百功德。</p>
</div>
<div class='div-orig'><p>八百鼻功德。</p>
</div>
<div class='div-commentary'><p style="margin-left:1em">以鼻齅時百種俱聞三世四方唯出入息各具四百共成八百功德以息論之不無出入所缺四百。</p>
</div>
<div class='div-orig'><p>千二百舌功德。</p>
</div>
<div class='div-commentary'><p style="margin-left:1em">以舌甞時百事俱別三世四方無不了了則具千二百功德。</p>
</div>
<div class='div-orig'><p>八百身功德。</p>
</div>
<div class='div-commentary'><p style="margin-left:1em">以身觸時百事都覺三世四方合則能有違順二緣各具四百共成八百功德離時不覺故缺四百。</p>
</div>
<div class='div-orig'><p>千二百意功德。</p>
</div>
<div class='div-commentary'><p style="margin-left:1em">以意思時百種俱可三世四方悉能含攝則具千二百功德。</p>
</div>
<div class='div-orig'><p>以是功德莊嚴六根皆令清淨。</p>
</div>
<div class='div-commentary'><p style="margin-left:1em">凡人之身六根具者皆有六千功能德用但以善惡而分異耳隨有染著名為濁穢無善功德令持經者於六塵境悉能遠離故獲六千清淨功德以為莊嚴。</p>
</div>
<div class='div-orig'><p>是善男子善女人父母所生清淨肉眼。</p>
</div>
<div class='div-commentary'><p style="margin-left:1em">眼有五種所謂肉眼慧眼天眼法眼佛眼約眼無異隨用分五偈云天眼通非礙肉眼礙非通法眼唯觀俗慧眼了知空佛眼如千日照異體還同經云父母所生則肉眼也又云清淨則是四大清淨造色勝義根眼非浮塵根肉團眼也。</p>
</div>
<div class='div-orig'><p>見於三千大千世界。</p>
</div>
<div class='div-commentary'><p style="margin-left:1em">能見娑婆一化之境。</p>
</div>
<div class='div-orig'><p>內外所有山林河海。</p>
</div>
<div class='div-commentary'><p style="margin-left:1em">內外即指依正兩報內身如山毛髮為林血脉如河腹臟為海外相四義不言可知由持經力眼根清淨故得見之。</p>
</div>
<div class='div-orig'><p>下至阿鼻地獄上至有頂。</p>
</div>
<div class='div-commentary'><p style="margin-left:1em">阿鼻此云無間獄囚受苦無間歇故非非想天名為有頂是於三界有漏世間極頂之故經舉上下徧攝中間無不徹見。</p>
</div>
<div class='div-orig'><p>亦見其中一切眾生。</p>
</div>
<div class='div-commentary'><p style="margin-left:1em">上云地獄天宮即依報也今云一切眾生即正報也。</p>
</div>
<div class='div-orig'><p>及業因緣果報生處。</p>
</div>
<div class='div-commentary'><p style="margin-left:1em">及見善惡二因善惡二緣善惡果報所生之處。</p>
</div>
<div class='div-orig'><p>悉見悉知。</p>
</div>
<div class='div-commentary'><p style="margin-left:1em">見是心眼知是心慧由持經故悉能見知善惡二種業緣果報。</p>
</div>
<div class='div-orig'><p>爾時世尊欲重宣此義而說偈言若於大眾中以無所畏心說是法華經汝聽其功德。</p>
</div>
<div class='div-commentary'><p style="margin-left:1em">若復有人於大眾中以解法智無所畏心為眾演經汝今諦聽說其功德。</p>
</div>
<div class='div-orig'><p>是人得八百功德殊勝眼以是莊嚴故其目甚清淨。</p>
</div>
<div class='div-commentary'><p style="margin-left:1em">以是功德莊嚴之故得殊勝眼甚是清淨。</p>
</div>
<div class='div-orig'><p>父母所生眼悉見三千界。</p>
</div>
<div class='div-commentary'><p style="margin-left:1em">肉眼本是只見目前今由經力見三千界。</p>
</div>
<div class='div-orig'><p>內外彌樓山。</p>
</div>
<div class='div-commentary'><p style="margin-left:1em">內外者即是依正彌樓者此云光明即七金山也。</p>
</div>
<div class='div-orig'><p>須彌及鐵圍。</p>
</div>
<div class='div-commentary'><p style="margin-left:1em">須彌此云妙高出水八萬四千由旬銕圍即大千界外銕圍山也。</p>
</div>
<div class='div-orig'><p>并諸餘山林大海江河水。</p>
</div>
<div class='div-commentary'><p style="margin-left:1em">如經開解總在目前。</p>
</div>
<div class='div-orig'><p>下至阿鼻獄上至有頂天。</p>
</div>
<div class='div-commentary'><p style="margin-left:1em">下見地獄上見天宮橫見一切無不明了。</p>
</div>
<div class='div-orig'><p>其中諸眾生一切皆悉見。</p>
</div>
<div class='div-commentary'><p style="margin-left:1em">大千界內所有眾生由經力故皆悉得見雖不動身徧遊法界。</p>
</div>
<div class='div-orig'><p>雖未得天眼肉眼力如是。</p>
</div>
<div class='div-commentary'><p style="margin-left:1em">天眼名同所證各異聲聞天眼見大千界初地菩薩見百佛界二地<span class='corr'>已</span>去倍倍增多佛之天眼十方虗空微塵剎土無不了了今持經者雖是凡夫由經之故肉眼之力所見如是。</p>
</div>
<div class='div-orig'><p>復次常精進若善男子善女人受持此經若讀若誦若解說若書寫。</p>
</div>
<div class='div-commentary'><p style="margin-left:1em">即五種法師也。</p>
</div>
<div class='div-orig'><p>得千二百耳功德。</p>
</div>
<div class='div-commentary'><p style="margin-left:1em">義如前解。</p>
</div>
<div class='div-orig'><p>以是清淨耳。</p>
</div>
<div class='div-commentary'><p style="margin-left:1em">清淨之義亦如前說。</p>
</div>
<div class='div-orig'><p>聞三千大千世界下至阿鼻地獄上至有頂其中內外。</p>
</div>
<div class='div-commentary'><p style="margin-left:1em">云其中者指大千界。</p>
</div>
<div class='div-orig'><p>種種所有語言音聲象聲馬聲牛聲車聲啼哭聲愁歎聲螺聲皷聲鍾聲鈴聲笑聲語聲男聲女聲童子聲童女聲法聲非法聲苦聲樂聲凡夫聲聖人聲喜聲不喜聲天聲龍聲夜叉聲乾闥婆聲阿脩羅聲迦樓羅聲緊那羅聲摩睺羅伽聲火聲水聲風聲地獄聲畜生聲餓鬼聲比丘聲比丘尼聲聲聞聲辟支佛聲菩薩聲佛聲以要言之三千大千世界中一切內外所有諸聲。</p>
</div>
<div class='div-commentary'><p style="margin-left:1em">如偈所列。</p>
</div>
<div class='div-orig'><p>雖未得天耳。</p>
</div>
<div class='div-commentary'><p style="margin-left:1em">體是凡夫未得天耳以肉耳聞具清淨用。</p>
</div>
<div class='div-orig'><p>以父母所生清淨常耳皆悉聞知。</p>
</div>
<div class='div-commentary'><p style="margin-left:1em">言常耳者指勝義根非是生滅無常肉質。</p>
</div>
<div class='div-orig'><p>如是分別種種音聲而不壞耳根。</p>
</div>
<div class='div-commentary'><p style="margin-left:1em">聞而起著則耳根壞分別無礙不壞耳根。</p>
</div>
<div class='div-orig'><p>爾時世尊欲重宣此義而說偈言父母所生耳清淨無濁穢。</p>
</div>
<div class='div-commentary'><p style="margin-left:1em">雖是肉耳清淨明了無所染著。</p>
</div>
<div class='div-orig'><p>以此常耳聞三千世界聲。</p>
</div>
<div class='div-commentary'><p style="margin-left:1em">此句總標。</p>
</div>
<div class='div-orig'><p>象馬車牛聲鍾鈴螺皷聲琴瑟箜篌聲簫笛之音聲清淨好歌聲聽之而不著。</p>
</div>
<div class='div-commentary'><p style="margin-left:1em">象馬牛及好歌聲內報聲也鐘鈴螺皷箜篌簫笛外報聲也雖聞無著不壞清耳。</p>
</div>
<div class='div-orig'><p>無數種人聲聞悉能解了。</p>
</div>
<div class='div-commentary'><p style="margin-left:1em">以智識明善解人意聞其語音即知其德。</p>
</div>
<div class='div-orig'><p>又聞諸天聲微妙之歌音。</p>
</div>
<div class='div-commentary'><p style="margin-left:1em">十善五戒得生欲天四禪四定生色無色解此義者是聞天聲生天上者受天五欲歌樂等事解此義者是則名為聞天歌樂。</p>
</div>
<div class='div-orig'><p>及聞男女聲童子童女聲。</p>
</div>
<div class='div-commentary'><p style="margin-left:1em">男女聲者夫婦之聲童男女者天真之聲。</p>
</div>
<div class='div-orig'><p>山川險谷中迦陵頻伽聲。</p>
</div>
<div class='div-commentary'><p style="margin-left:1em">山川險谷幽靜處也迦陵是仙禽美妙聲也靜處聞妙名得是聲。</p>
</div>
<div class='div-orig'><p>命命等諸鳥悉聞其音聲。</p>
</div>
<div class='div-commentary'><p style="margin-left:1em">命命鳥者亦云共命一身二頭曰共命鳥若表法者聞經善解事理不二同一圓常獲此慧命名為聞也。</p>
</div>
<div class='div-orig'><p>地獄眾苦痛種種楚毒聲。</p>
</div>
<div class='div-commentary'><p style="margin-left:1em">瞋心之故墮地獄中刀山劒樹銕磨火坑灰河沸屎其數無量痛毒辛酸不可堪忍因聞如是發菩提心是真聞也。</p>
</div>
<div class='div-orig'><p>餓鬼飢渴逼求索飲食聲。</p>
</div>
<div class='div-commentary'><p style="margin-left:1em">貪心之故墮餓鬼中一切時中不聞漿飲飢火燒身哀聲動地聞如是者名聞鬼聲。</p>
</div>
<div class='div-orig'><p>諸阿修羅等居在大海邊自共言語時出于大音聲。</p>
</div>
<div class='div-commentary'><p style="margin-left:1em">孚強好勝吞併為心名曰脩羅住於有漏生死海邊貪瞋勍敵癡愛交煎兩強相遇戰闘之時自共言語發大音聲。</p>
</div>
<div class='div-orig'><p>如是說法者安住於此間遙聞是眾聲而不壞耳根。</p>
</div>
<div class='div-commentary'><p style="margin-left:1em">說法之人住於清淨慈忍之地名為此間遠聞四惡不善之聲益堅正念寧壞耳根。</p>
</div>
<div class='div-orig'><p>十方世界中禽獸鳴相呼。</p>
</div>
<div class='div-commentary'><p style="margin-left:1em">惡友相親狎習造惡如惡禽獸共相呼喚善人相愛同修眾善如飛走者美意相呼。</p>
</div>
<div class='div-orig'><p>其說法之人於此悉聞之。</p>
</div>
<div class='div-commentary'><p style="margin-left:1em">說法之人即以此驗善惡音聲如其所聞無不決了。</p>
</div>
<div class='div-orig'><p>其諸梵天上光音及徧淨乃至有頂天言語之音聲。</p>
</div>
<div class='div-commentary'><p style="margin-left:1em">色界四禪總名梵天光音即二禪徧淨即三禪有頂即四空在有為頂離欲修禪生於色界十八梵天修空寂定厭色趣空即生無色四空天處聞此音者名聞諸天言語音聲。</p>
</div>
<div class='div-orig'><p>法師住於此悉皆得聞之。</p>
</div>
<div class='div-commentary'><p style="margin-left:1em">說法之師住於此地色無色義悉得聞之。</p>
</div>
<div class='div-orig'><p>一切比丘眾及諸比丘尼若讀誦經典若為他人說。</p>
</div>
<div class='div-commentary'><p style="margin-left:1em">出家之眾若讀誦經有持經德若為人說有說法才見禮知政聞樂知德一見便了不俟再聞。</p>
</div>
<div class='div-orig'><p>法師住於此悉皆得聞之。</p>
</div>
<div class='div-commentary'><p style="margin-left:1em">說法之師此智明了遐邇之事無不聞之。</p>
</div>
<div class='div-orig'><p>復有諸菩薩讀誦於經法若為他人說撰集解其義。</p>
</div>
<div class='div-commentary'><p style="margin-left:1em">言菩薩者不以形分但發大心利益一切四眾皆得名為菩薩若讀誦經若為人說撰集疏鈔解釋其義。</p>
</div>
<div class='div-orig'><p>如是諸音聲悉皆得聞之。</p>
</div>
<div class='div-commentary'><p style="margin-left:1em">隨其所作菩薩之行進修六度如是等聲法師悉得於此聞之。</p>
</div>
<div class='div-orig'><p>諸佛大聖尊教化眾生者於諸大會中演說微妙法。</p>
</div>
<div class='div-commentary'><p style="margin-left:1em">一切諸佛大聖世尊愍念教化諸眾生者於諸大會說微妙法示生唱滅權實二門一切智慧悉載此經。</p>
</div>
<div class='div-orig'><p>持此法華者悉皆得聞之。</p>
</div>
<div class='div-commentary'><p style="margin-left:1em">但持法華諸佛之事無不得聞。</p>
</div>
<div class='div-orig'><p>三千大千界內外諸音聲下至阿鼻獄上至有頂天。</p>
</div>
<div class='div-commentary'><p style="margin-left:1em">大千世界內外兩報善及不善一切音聲下至阿鼻上窮有頂。</p>
</div>
<div class='div-orig'><p>皆聞其音聲而不壞耳根。</p>
</div>
<div class='div-commentary'><p style="margin-left:1em">雖聞種種善惡之聲以無染故不壞耳根。</p>
</div>
<div class='div-orig'><p>其耳聰利故悉能分別知。</p>
</div>
<div class='div-commentary'><p style="margin-left:1em">由持經故耳根聰利悉能如上善分別知。</p>
</div>
<div class='div-orig'><p>持是法華者雖未得天耳。</p>
</div>
<div class='div-commentary'><p style="margin-left:1em">得天耳者方能遙聞今在九地由持經力。</p>
</div>
<div class='div-orig'><p>但用所生耳功德<span class='corr'>已</span>如是。</p>
</div>
<div class='div-commentary'><p style="margin-left:1em">但用父母所生之體清淨耳根<span class='corr'>已</span>能徧聞功德如是。</p>
</div>
<div class='div-orig'><p>復次常精進若善男子善女人受持是經若讀若誦若解說若書寫成就八百鼻功德。</p>
</div>
<div class='div-commentary'><p style="margin-left:1em">並如前解。</p>
</div>
<div class='div-orig'><p>以是清淨鼻根。</p>
</div>
<div class='div-commentary'><p style="margin-left:1em">即勝義根。</p>
</div>
<div class='div-orig'><p>聞於三千大千世界上下內外種種諸香。</p>
</div>
<div class='div-commentary'><p style="margin-left:1em">大千世界上至有頂下極阿鼻諸香即指內外二報內則男女身香外則草木等香。</p>
</div>
<div class='div-orig'><p>須曼那華香。</p>
</div>
<div class='div-commentary'><p style="margin-left:1em">此云稱意草色黃白而香極美。</p>
</div>
<div class='div-orig'><p>闍提華香。</p>
</div>
<div class='div-commentary'><p style="margin-left:1em">此云金錢華。</p>
</div>
<div class='div-orig'><p>末利華香。</p>
</div>
<div class='div-commentary'><p style="margin-left:1em">此方有者。</p>
</div>
<div class='div-orig'><p>瞻蔔華香。</p>
</div>
<div class='div-commentary'><p style="margin-left:1em">此云黃華亦云金色。</p>
</div>
<div class='div-orig'><p>波羅羅華香。</p>
</div>
<div class='div-commentary'><p style="margin-left:1em">此云重生華。</p>
</div>
<div class='div-orig'><p>赤蓮華香青蓮華香白蓮華香華樹香。</p>
</div>
<div class='div-commentary'><p style="margin-left:1em">華開時香。</p>
</div>
<div class='div-orig'><p>果樹香。</p>
</div>
<div class='div-commentary'><p style="margin-left:1em">果熟時香。</p>
</div>
<div class='div-orig'><p>旃檀香。</p>
</div>
<div class='div-commentary'><p style="margin-left:1em">出海此岸牛頭山中。</p>
</div>
<div class='div-orig'><p>沉水香。</p>
</div>
<div class='div-commentary'><p style="margin-left:1em">香體重故見水則沉。</p>
</div>
<div class='div-orig'><p>多摩羅䟦香。</p>
</div>
<div class='div-commentary'><p style="margin-left:1em">此云性無垢或云藿香。</p>
</div>
<div class='div-orig'><p>多伽羅香。</p>
</div>
<div class='div-commentary'><p style="margin-left:1em">此云根香木香樹也。</p>
</div>
<div class='div-orig'><p>及千萬種和香。</p>
</div>
<div class='div-commentary'><p style="margin-left:1em">以千萬種雜和為香。</p>
</div>
<div class='div-orig'><p>若抹若丸。</p>
</div>
<div class='div-commentary'><p style="margin-left:1em">細末香及圓子香也。</p>
</div>
<div class='div-orig'><p>若塗香。</p>
</div>
<div class='div-commentary'><p style="margin-left:1em">塗於身上及塗地香。</p>
</div>
<div class='div-orig'><p>持是經者於此間住悉能分別。</p>
</div>
<div class='div-commentary'><p style="margin-left:1em">如散一心而為萬善即末香也如合萬善而嚴一身即丸香也莊嚴內報即塗身香也莊嚴依報即塗地香也無善不修以成其德即千萬種和香如是分別無有錯謬名悉能也。</p>
</div>
<div class='div-orig'><p>又復別知眾生之香。</p>
</div>
<div class='div-commentary'><p style="margin-left:1em">即身中氣名之為香。</p>
</div>
<div class='div-orig'><p>象香馬香牛羊等香。</p>
</div>
<div class='div-commentary'><p style="margin-left:1em">知其氣象名為聞香。</p>
</div>
<div class='div-orig'><p>男香女香童子香童女香。</p>
</div>
<div class='div-commentary'><p style="margin-left:1em">男女即夫婦之氣童男女即赤子之氣象。</p>
</div>
<div class='div-orig'><p>及草木叢林香。</p>
</div>
<div class='div-commentary'><p style="margin-left:1em">華有香氣人則愛之人有善德世則敬之。</p>
</div>
<div class='div-orig'><p>若近若遠所有諸香悉皆得聞分別不錯。</p>
</div>
<div class='div-commentary'><p style="margin-left:1em">近則世報六凡之香超出三界又次遠也脫離二死究竟涅槃名極遠也。</p>
</div>
<div class='div-orig'><p>持是經者雖住於此。</p>
</div>
<div class='div-commentary'><p style="margin-left:1em">是持經者雖住此地。</p>
</div>
<div class='div-orig'><p>亦聞天上諸天之香。</p>
</div>
<div class='div-commentary'><p style="margin-left:1em">諸天界中受用之香。</p>
</div>
<div class='div-orig'><p>波利質多羅。</p>
</div>
<div class='div-commentary'><p style="margin-left:1em">即帝釋園天樹王也香<span class='corr'></span>無周徧五十由旬。</p>
</div>
<div class='div-orig'><p>拘鞞陀羅樹香。</p>
</div>
<div class='div-commentary'><p style="margin-left:1em">此云大遊戲即樹香也。</p>
</div>
<div class='div-orig'><p>及曼陀羅華香。</p>
</div>
<div class='div-commentary'><p style="margin-left:1em">小白華香。</p>
</div>
<div class='div-orig'><p>摩訶曼陀羅華香。</p>
</div>
<div class='div-commentary'><p style="margin-left:1em">大白華香。</p>
</div>
<div class='div-orig'><p>曼殊沙華香。</p>
</div>
<div class='div-commentary'><p style="margin-left:1em">小赤華香。</p>
</div>
<div class='div-orig'><p>摩訶曼殊沙華香。</p>
</div>
<div class='div-commentary'><p style="margin-left:1em">大赤華香。</p>
</div>
<div class='div-orig'><p>旃檀沉水種種末香諸雜華香。</p>
</div>
<div class='div-commentary'><p style="margin-left:1em">諸天所修萬善之行其類不一名雜華香。</p>
</div>
<div class='div-orig'><p>如是等天香和合所出之香無不聞知。</p>
</div>
<div class='div-commentary'><p style="margin-left:1em">和合萬善報得天身名為和合所出之香。</p>
</div>
<div class='div-orig'><p>又聞諸天身香。</p>
</div>
<div class='div-commentary'><p style="margin-left:1em">各各諸天身分之香。</p>
</div>
<div class='div-orig'><p>釋提桓因。</p>
</div>
<div class='div-commentary'><p style="margin-left:1em">此云天帝即帝釋也。</p>
</div>
<div class='div-orig'><p>在勝殿上五欲娛樂嬉戲時香。</p>
</div>
<div class='div-commentary'><p style="margin-left:1em">報為天主處天宮殿受天五欲娛樂時香即十善報也。</p>
</div>
<div class='div-orig'><p>若在妙法堂上為忉利諸天說法時香。</p>
</div>
<div class='div-commentary'><p style="margin-left:1em">帝釋天主於善法堂為諸天眾說妙法即十善法。</p>
</div>
<div class='div-orig'><p>若於諸園遊戲時香。</p>
</div>
<div class='div-commentary'><p style="margin-left:1em">以五通力分身遊戲諸天宮殿受諸快樂。</p>
</div>
<div class='div-orig'><p>及餘天等男女身香。</p>
</div>
<div class='div-commentary'><p style="margin-left:1em">男尚陽剛女好陰靜修男因者則為天男修女因者則為天女。</p>
</div>
<div class='div-orig'><p>皆悉遙聞。</p>
</div>
<div class='div-commentary'><p style="margin-left:1em">如上香等悉能聞知此句總結住此聞彼故曰遙聞。</p>
</div>
<div class='div-orig'><p>如是展轉乃至梵天。</p>
</div>
<div class='div-commentary'><p style="margin-left:1em">從忉利天展轉上去至于梵天。</p>
</div>
<div class='div-orig'><p>上至有頂。</p>
</div>
<div class='div-commentary'><p style="margin-left:1em">又從梵天至無色界。</p>
</div>
<div class='div-orig'><p>諸天身香亦皆聞之。</p>
</div>
<div class='div-commentary'><p style="margin-left:1em">一切天眾所感身報道德之香亦皆得聞且無色界既無色身云何有香但無身色非無空界定果之香。</p>
</div>
<div class='div-orig'><p>并聞諸天所燒之香。</p>
</div>
<div class='div-commentary'><p style="margin-left:1em">諸天若修次第升上譬如燒香熏以成德。</p>
</div>
<div class='div-orig'><p>及聲聞香。</p>
</div>
<div class='div-commentary'><p style="margin-left:1em">四諦道香。</p>
</div>
<div class='div-orig'><p>辟支佛香。</p>
</div>
<div class='div-commentary'><p style="margin-left:1em">十二緣香。</p>
</div>
<div class='div-orig'><p>菩薩香。</p>
</div>
<div class='div-commentary'><p style="margin-left:1em">六度萬行功德妙香。</p>
</div>
<div class='div-orig'><p>諸佛身香。</p>
</div>
<div class='div-commentary'><p style="margin-left:1em">究竟解脫菩提果香。</p>
</div>
<div class='div-orig'><p>亦皆遙聞知其所在。</p>
</div>
<div class='div-commentary'><p style="margin-left:1em">今在人中望於諸天及四聖位故曰遙聞達其因果名識所在。</p>
</div>
<div class='div-orig'><p>雖聞此香然於鼻根不壞不錯。</p>
</div>
<div class='div-commentary'><p style="margin-left:1em">雖聞天香所受之樂聞而不著是故不壞清淨鼻根悉能別了所知見相是故不錯。</p>
</div>
<div class='div-orig'><p>若欲分別為他人說憶念不謬。</p>
</div>
<div class='div-commentary'><p style="margin-left:1em">上是自聞若欲以此鼻根所得為他說時憶念分明無有錯謬。</p>
</div>
<div class='div-orig'><p>爾時世尊欲重宣此義而說偈言是人鼻清淨於此世界中若香若臭物種種悉聞知。</p>
</div>
<div class='div-commentary'><p style="margin-left:1em">以香比善以臭比惡。</p>
</div>
<div class='div-orig'><p>須曼那闍提多摩羅旃檀沉水及桂香種種華果香。</p>
</div>
<div class='div-commentary'><p style="margin-left:1em">種種因華種種報果。</p>
</div>
<div class='div-orig'><p>及知眾生香男子女人香。</p>
</div>
<div class='div-commentary'><p style="margin-left:1em">有情果報身分之香。</p>
</div>
<div class='div-orig'><p>說法者遠住聞香知所在。</p>
</div>
<div class='div-commentary'><p style="margin-left:1em">說法之人遠離世情住於正念名為遠住而悉聞知眾生所在。</p>
</div>
<div class='div-orig'><p>大勢轉轉王。</p>
</div>
<div class='div-commentary'><p style="margin-left:1em">四輪王也。</p>
</div>
<div class='div-orig'><p>小轉輪及子。</p>
</div>
<div class='div-commentary'><p style="margin-left:1em">粟散小王及諸王子。</p>
</div>
<div class='div-orig'><p>群臣諸宮人。</p>
</div>
<div class='div-commentary'><p style="margin-left:1em">群臣百官及宮中人。</p>
</div>
<div class='div-orig'><p>聞香知所在。</p>
</div>
<div class='div-commentary'><p style="margin-left:1em">聞諸香時知其落處修如是因獲如是果。</p>
</div>
<div class='div-orig'><p>身所著珍寶及地中寶藏轉輪王寶女聞香知所在。</p>
</div>
<div class='div-commentary'><p style="margin-left:1em">身著寶衣忍辱福也地中寶藏眾生心地如來藏也輪王寶女即寶媛也輪王七寶中有寶女欲愛心也是人聞香悉知來處。</p>
</div>
<div class='div-orig'><p>諸人嚴身具衣服及瓔珞種種所塗香聞則知其身。</p>
</div>
<div class='div-commentary'><p style="margin-left:1em">善惡二相皆名莊嚴從其善者則獲善報衣服禮也瓔珞智也塗香淨身也聞是香氣知其本身。</p>
</div>
<div class='div-orig'><p>諸天若行坐遊戲及神變持是法華者聞香悉能知。</p>
</div>
<div class='div-commentary'><p style="margin-left:1em">行即運用坐即沉靜徧歷一切名為遊戲因修事定獲五神通持經聞香悉知所自。</p>
</div>
<div class='div-orig'><p>諸樹華果實及蘇油香氣持經者住此悉知其所在。</p>
</div>
<div class='div-commentary'><p style="margin-left:1em">如是等事經中具明持經解義知其所因。</p>
</div>
<div class='div-orig'><p>諸山深嶮處旃檀樹華敷眾生在中者聞香悉能知。</p>
</div>
<div class='div-commentary'><p style="margin-left:1em">樂道之者窮處深山如旃檀香生於幽谷聞悉能知。</p>
</div>
<div class='div-orig'><p>鐵圍山大海地中諸眾生持經者聞香悉知其所在。</p>
</div>
<div class='div-commentary'><p style="margin-left:1em">外則由圍大海下方地中有眾生居內則皮囊褁身藏諸氣血有於識神依色身住善持經者悉得其源。</p>
</div>
<div class='div-orig'><p>阿修羅男女及其諸眷屬鬪諍遊戲時聞香皆能知。</p>
</div>
<div class='div-commentary'><p style="margin-left:1em">脩羅即是強狼之心男女即是動靜二念一念起處眾念相從本念為主餘名眷屬善名諸天惡名修羅善惡相敵名為鬪戰以此為樂名為遊戲。</p>
</div>
<div class='div-orig'><p>曠野嶮隘處師子象虎狼野牛水牛等聞香知所在。</p>
</div>
<div class='div-commentary'><p style="margin-left:1em">生死曠野險難狹隘難度之處師子虎狼殘害心也野牛水牛但念水草頑鈍心也聞經悉知。</p>
</div>
<div class='div-orig'><p>若有懷妊者未辨其男女無根及非人聞香悉能知。</p>
</div>
<div class='div-commentary'><p style="margin-left:1em">有人懷意造作諸事未辨好惡動靜之相或無根性心疑不決及非人者如懷鬼胎持經解義善惡無謬即能決了。</p>
</div>
<div class='div-orig'><p>以聞香力故知其初懷妊成就不成就安樂產福子。</p>
</div>
<div class='div-commentary'><p style="margin-left:1em">以聞香力故知其初時所發之念進則成就退則不成惡則險危善則安樂善念善種則生福子。</p>
</div>
<div class='div-orig'><p>以聞香力故知男女所念染欲癡恚心亦知修善者。</p>
</div>
<div class='div-commentary'><p style="margin-left:1em">前說有胎此明生<span class='corr'>已</span>男女即是動靜二心男陽女陰陽動陰靜觀其所為即知其念染欲即貪恚癡即瞋癡有三毒者則非修善無此三毒者是修行人。</p>
</div>
<div class='div-orig'><p>地中眾伏藏金銀諸珍寶銅器之所盛聞香悉能知。</p>
</div>
<div class='div-commentary'><p style="margin-left:1em">眾生心中具有如來功德藏性迷故不覺名為伏藏其中所有金銀珍寶即是六度功德智慧無漏淨心名為銅器由聞法華知此伏藏。</p>
</div>
<div class='div-orig'><p>種種諸瓔珞無能識其價聞香知貴賤出處及所在。</p>
</div>
<div class='div-commentary'><p style="margin-left:1em">五乘三乘及以一乘種種智慧各各不同如眾寶珠結為瓔珞無智解者孰能知之是不識價持經解義一一分別人天十善聲聞四諦緣覺因緣菩薩六度佛展妙覺拈起便知貴賤差等出處不同得其所在。</p>
</div>
<div class='div-orig'><p>天上諸華等曼陀曼殊華波利質多樹聞香悉能知。</p>
</div>
<div class='div-commentary'><p style="margin-left:1em">並如前解。</p>
</div>
<div class='div-orig'><p>天上諸宮殿上中下差別眾寶華莊嚴聞香悉能知。</p>
</div>
<div class='div-commentary'><p style="margin-left:1em">等是諸天修因不等因有高下果位亦殊寶華即是因所修行攬因成果故曰莊嚴。</p>
</div>
<div class='div-orig'><p>天園林勝殿諸觀妙法堂在中而娛樂聞香悉能知。</p>
</div>
<div class='div-commentary'><p style="margin-left:1em">禪支為林身為宮殿面門說法名為法堂依止其中而自娛樂是人聞香悉能知之。</p>
</div>
<div class='div-orig'><p>諸天若聽法或受五欲時來往行坐臥聞香悉能知。</p>
</div>
<div class='div-commentary'><p style="margin-left:1em">諸天之眾若聽法音則不退墮名之為行若受五欲福盡即墜名之為來人間修善得生天上名之為往靜心住善不進不退名之為坐放心棄善名之為臥。</p>
</div>
<div class='div-orig'><p>天女所著衣好華香莊嚴周旋遊戲時聞香悉能知。</p>
</div>
<div class='div-commentary'><p style="margin-left:1em">人中修善得生欲天以著色故而受女身華香及衣即有漏善受用善報名為遊戲。</p>
</div>
<div class='div-orig'><p>如是展轉上乃至於梵天入禪出禪者聞香悉能知。</p>
</div>
<div class='div-commentary'><p style="margin-left:1em">自從欲界至於梵世名為轉上攝念向定名之為入從禪定起名之為出。</p>
</div>
<div class='div-orig'><p>光音徧淨天乃至于有頂初生及退沒聞香悉能知。</p>
</div>
<div class='div-commentary'><p style="margin-left:1em">二禪光音三禪徧淨跨過四禪及空識處便說有頂故云乃至初生天上及退墮者聞香悉知。</p>
</div>
<div class='div-orig'><p>諸比丘眾等於法常精進若坐若經行及讀誦經典。</p>
</div>
<div class='div-commentary'><p style="margin-left:1em">出家眾等於是法中常行精進若靜坐若經行及讀誦經能如是者皆是宿緣以果驗因知其來處若現種善根以因驗果知後生處必勝今生。</p>
</div>
<div class='div-orig'><p>或在林樹下專精而坐禪持經者聞香悉知其所在。</p>
</div>
<div class='div-commentary'><p style="margin-left:1em">或處空閑林樹之下專一其心精進禪定知其所住樂於空靜寂滅樂也。</p>
</div>
<div class='div-orig'><p>菩薩志堅固坐禪若讀誦或為人說法聞香悉能知。</p>
</div>
<div class='div-commentary'><p style="margin-left:1em">若菩薩人志願堅固坐禪辦道若讀誦經若於大眾為人講說聞此香時知是道心大菩薩也。</p>
</div>
<div class='div-orig'><p>在在方世尊一切所恭敬愍眾而說法聞香悉能知。</p>
</div>
<div class='div-commentary'><p style="margin-left:1em">在在之處諸佛世尊一切眾生之所尊敬愍眾生故而為說法聞此經中說於三世十方諸佛功德妙香因持經故悉能知之。</p>
</div>
<div class='div-orig'><p>眾生在佛前聞經皆歡喜如法而修行聞香悉能知。</p>
</div>
<div class='div-commentary'><p style="margin-left:1em">此經中說十方眾生在於佛前聞法歡喜如法修行因聞是經知十方事。</p>
</div>
<div class='div-orig'><p>雖未得菩薩無漏法生鼻而是持經者先得此鼻相。</p>
</div>
<div class='div-commentary'><p style="margin-left:1em">從無漏法生於菩薩清淨鼻者即地上聖人今持經人體是凡夫藉經力故有此功用。</p>
</div>
<div class='div-orig'><p>復次常精進若善男子善女人受持是經若讀若誦若解說若書寫得千二百舌功德。</p>
</div>
<div class='div-commentary'><p style="margin-left:1em">舌能圓談故有是德。</p>
</div>
<div class='div-orig'><p>若好若醜若美若不美。</p>
</div>
<div class='div-commentary'><p style="margin-left:1em">鮮好醜惡甘美惡味。</p>
</div>
<div class='div-orig'><p>及諸苦澀物。</p>
</div>
<div class='div-commentary'><p style="margin-left:1em">味苦與澁不中食者。</p>
</div>
<div class='div-orig'><p>在其舌根皆變成上味。</p>
</div>
<div class='div-commentary'><p style="margin-left:1em">持經之人一心在道而於世味無所揀擇苦澁翻成真美味也。</p>
</div>
<div class='div-orig'><p>如天甘露無不美者。</p>
</div>
<div class='div-commentary'><p style="margin-left:1em">天甘露者乃是諸天不死之藥入此法門如飲甘露無不美者。</p>
</div>
<div class='div-orig'><p>若以舌根於大眾中有所演說。</p>
</div>
<div class='div-commentary'><p style="margin-left:1em">舌根於眾演說之時。</p>
</div>
<div class='div-orig'><p>出深妙聲能入其心皆令歡喜快樂。</p>
</div>
<div class='div-commentary'><p style="margin-left:1em">所談之理徹法源底名之為深能令聞者達佛見知名之為妙法味入神皆歡樂也。</p>
</div>
<div class='div-orig'><p>又諸天子天女釋梵諸天。</p>
</div>
<div class='div-commentary'><p style="margin-left:1em">前說人喜此明諸天。</p>
</div>
<div class='div-orig'><p>聞是深妙音聲有所演說言論次第皆悉來聽。</p>
</div>
<div class='div-commentary'><p style="margin-left:1em">演法之時言語義論說釋條流而有次序故得諸天皆來聽受。</p>
</div>
<div class='div-orig'><p>及諸龍龍女夜叉夜叉女乾闥婆乾闥婆女阿脩羅阿修羅女迦樓羅迦樓羅女緊那羅緊那羅女摩睺羅伽摩睺羅伽女。</p>
</div>
<div class='div-commentary'><p style="margin-left:1em">即八部眾解釋名義如序品中是中不言八部男者當位即是。</p>
</div>
<div class='div-orig'><p>為聽法故皆來親近恭敬供養。</p>
</div>
<div class='div-commentary'><p style="margin-left:1em">由所說法深妙次第故來近聽起供養心。</p>
</div>
<div class='div-orig'><p>及比丘比丘尼優婆塞優婆夷。</p>
</div>
<div class='div-commentary'><p style="margin-left:1em">佛會四眾。</p>
</div>
<div class='div-orig'><p>國王王子群臣眷屬。</p>
</div>
<div class='div-commentary'><p style="margin-left:1em">王與王子百官群臣及王眷屬。</p>
</div>
<div class='div-orig'><p>小轉輪王。</p>
</div>
<div class='div-commentary'><p style="margin-left:1em">於諸眾生轉輪界中而為王者名轉輪王粟散王眾名小轉輪。</p>
</div>
<div class='div-orig'><p>大轉輪王。</p>
</div>
<div class='div-commentary'><p style="margin-left:1em">鐵輪王者王一天下除東西北銅輪王者王二天下除却東北銀輪王者王三天下唯除北洲金輪王者王四天下。</p>
</div>
<div class='div-orig'><p>七寶千子。</p>
</div>
<div class='div-commentary'><p style="margin-left:1em">七寶者位寶輪寶智寶女寶兵寶象寶馬寶千子者有子千人也。</p>
</div>
<div class='div-orig'><p>內外眷屬。</p>
</div>
<div class='div-commentary'><p style="margin-left:1em">內則父母兄弟后妃婇女外則宗族群臣人民等眾。</p>
</div>
<div class='div-orig'><p>乘其宮殿俱來聽法。</p>
</div>
<div class='div-commentary'><p style="margin-left:1em">所乘宮殿即是車轝為於法故皆來聽受。</p>
</div>
<div class='div-orig'><p>以是菩薩善說法故。</p>
</div>
<div class='div-commentary'><p style="margin-left:1em">以是持經道心菩薩善能解說深妙法故。</p>
</div>
<div class='div-orig'><p>婆羅門居士國內人民盡其形壽隨侍供養。</p>
</div>
<div class='div-commentary'><p style="margin-left:1em">婆羅門者即淨行種由敬法故終身隨侍供養不輟。</p>
</div>
<div class='div-orig'><p>又諸聲聞辟支佛菩薩諸佛常樂見之。</p>
</div>
<div class='div-commentary'><p style="margin-left:1em">此明四聖之所樂見。</p>
</div>
<div class='div-orig'><p>是人所在方面。</p>
</div>
<div class='div-commentary'><p style="margin-left:1em">是持經人所住方所。</p>
</div>
<div class='div-orig'><p>諸佛皆向其處說法。</p>
</div>
<div class='div-commentary'><p style="margin-left:1em">於佛經典眼視手持口中讀誦心地解了如同佛口親聞無異何時諸佛不向說法黃卷即是對聖賢也。</p>
</div>
<div class='div-orig'><p>悉能受持一切佛法。</p>
</div>
<div class='div-commentary'><p style="margin-left:1em">一切諸佛所有之事皆於此經宣示顯說持是經者即是受持一切佛法。</p>
</div>
<div class='div-orig'><p>又能出於深妙法音。</p>
</div>
<div class='div-commentary'><p style="margin-left:1em">由解佛意能依經典出於深妙清淨法音。</p>
</div>
<div class='div-orig'><p>爾時世尊欲重宣此義而說偈言是人舌根淨終不受惡味。</p>
</div>
<div class='div-commentary'><p style="margin-left:1em">以根淨故惡味不入。</p>
</div>
<div class='div-orig'><p>其有所食噉悉皆成甘露。</p>
</div>
<div class='div-commentary'><p style="margin-left:1em">一切惡味入此人口皆成甘露。</p>
</div>
<div class='div-orig'><p>以深淨妙聲於大眾說法。</p>
</div>
<div class='div-commentary'><p style="margin-left:1em">以諸深遠清淨妙音於大眾中演說諸法。</p>
</div>
<div class='div-orig'><p>以諸因緣喻引導眾生心。</p>
</div>
<div class='div-commentary'><p style="margin-left:1em">以諸一切善惡因緣譬喻解說引導所聽眾生之心。</p>
</div>
<div class='div-orig'><p>聞者皆歡喜設諸上供養。</p>
</div>
<div class='div-commentary'><p style="margin-left:1em">所說深妙聞者入神心皆歡喜設諸淨供。</p>
</div>
<div class='div-orig'><p>諸天龍夜叉及阿脩羅等皆以恭敬心而共來聽法。</p>
</div>
<div class='div-commentary'><p style="margin-left:1em">說若不妙誰來聽受由深妙故龍鬼欽崇。</p>
</div>
<div class='div-orig'><p>是說法之人若欲以妙音徧滿三千界隨意即能至。</p>
</div>
<div class='div-commentary'><p style="margin-left:1em">說法之人雖住於此欲以妙音徧大千者由心徧故音亦隨徧又復當知三千之境即是五陰國土假名不離一念介爾之心所以隨意能徧至也。</p>
</div>
<div class='div-orig'><p>大小轉輪王及千子眷屬合掌恭敬心常來聽受法。</p>
</div>
<div class='div-commentary'><p style="margin-left:1em">王及眷屬亦以法妙而來恭敬合掌聽受。</p>
</div>
<div class='div-orig'><p>諸天龍夜叉羅剎毗舍闍。</p>
</div>
<div class='div-commentary'><p style="margin-left:1em">羅剎者此云暴惡鬼毗舍闍者此云噉精氣鬼。</p>
</div>
<div class='div-orig'><p>亦以歡喜心常樂來供養。</p>
</div>
<div class='div-commentary'><p style="margin-left:1em">即前八部為法心喜樂興供養。</p>
</div>
<div class='div-orig'><p>梵天王魔王。</p>
</div>
<div class='div-commentary'><p style="margin-left:1em">梵天王色界主也魔王居欲天頂權實不同實即天魔真邪見者權即菩薩變化現身欲試行人令堅道力。</p>
</div>
<div class='div-orig'><p>自在大自在。</p>
</div>
<div class='div-commentary'><p style="margin-left:1em">自在者即化樂天以力化現而自受樂名為自在大自在者即他化自在天化由他力名為他化而於其中得大自在又色究竟亦名大自在即摩醯首羅也。</p>
</div>
<div class='div-orig'><p>如是諸天眾常來至其所。</p>
</div>
<div class='div-commentary'><p style="margin-left:1em">如上所現欲色無色三界諸天常為法故至法師所。</p>
</div>
<div class='div-orig'><p>諸佛及弟子。</p>
</div>
<div class='div-commentary'><p style="margin-left:1em">諸佛即是妙覺世尊弟子即是三乘聖眾。</p>
</div>
<div class='div-orig'><p>聞其說法音常念而守護。</p>
</div>
<div class='div-commentary'><p style="margin-left:1em">聞法音時常來護念。</p>
</div>
<div class='div-orig'><p>或時為現身。</p>
</div>
<div class='div-commentary'><p style="margin-left:1em">現身有一切現即是見佛色身理現即是解佛法音名見法身。</p>
</div>
<div class='div-orig'><p>復次常精進若善男子善女人受持是經若讀若誦若解說若書寫得八百身功德。</p>
</div>
<div class='div-commentary'><p style="margin-left:1em">八百之數如前<span class='corr'>已</span>解。</p>
</div>
<div class='div-orig'><p>得清淨身如淨瑠璃眾生喜見。</p>
</div>
<div class='div-commentary'><p style="margin-left:1em">由持經力得勝義根身清淨猶如瑠璃眾生見者無不愛樂。</p>
</div>
<div class='div-orig'><p>其身淨故三千大千世界眾生生時死時上下好醜生善處惡處悉於中現。</p>
</div>
<div class='div-commentary'><p style="margin-left:1em">三千世界通內外報內則自心一身之中具三千界色陰國土也受想行識眾生也種種名字如五陰十二入十八界等假名也外則無情國土有情眾生世間種種一切名字理而為言念起名生念息名死善名上好惡名下醜善生善道惡墮三途但就身觀昭然可見就事上說國土眾生稱呼名字眾生之類誰無生死及以高下好醜等事善惡之報具載典文目前顯應其事非一所以佛云悉於中現。</p>
</div>
<div class='div-orig'><p>及鐵圍山大鐵圍山彌樓山摩訶彌樓山等諸山王。</p>
</div>
<div class='div-commentary'><p style="margin-left:1em">此等名義如前<span class='corr'>已</span>說鐵圍等喻亦如前解。</p>
</div>
<div class='div-orig'><p>及其中眾生悉於中現。</p>
</div>
<div class='div-commentary'><p style="margin-left:1em">及大千界所有眾生亦於身中而現其相。</p>
</div>
<div class='div-orig'><p>下至阿鼻地獄。</p>
</div>
<div class='div-commentary'><p style="margin-left:1em">極苦處也。</p>
</div>
<div class='div-orig'><p>上至有頂。</p>
</div>
<div class='div-commentary'><p style="margin-left:1em">極樂處也。</p>
</div>
<div class='div-orig'><p>所有及眾生悉於中現。</p>
</div>
<div class='div-commentary'><p style="margin-left:1em">其中所有山河國土苦樂之境及以六道所有眾生悉於身現。</p>
</div>
<div class='div-orig'><p>若聲聞辟支佛菩薩諸佛說法。</p>
</div>
<div class='div-commentary'><p style="margin-left:1em">若見空理是聲聞說若見如幻是支佛說若見妙有是菩薩說若見妙覺是諸佛說一身之法其義如是一人善聽。</p>
</div>
<div class='div-orig'><p>皆於身中現其色像。</p>
</div>
<div class='div-commentary'><p style="margin-left:1em">相逐心生身由業感一切色像豈外一身。</p>
</div>
<div class='div-orig'><p>爾時世尊欲重宣此義而說偈言若持法華經其身甚清淨。</p>
</div>
<div class='div-commentary'><p style="margin-left:1em">持經之人心不向惡內無過失甚是清淨。</p>
</div>
<div class='div-orig'><p>如彼淨瑠璃眾生皆喜見。</p>
</div>
<div class='div-commentary'><p style="margin-left:1em">猶如瑠璃內外映徹眾生見者無不善樂。</p>
</div>
<div class='div-orig'><p>又如淨明鏡悉見諸色像。</p>
</div>
<div class='div-commentary'><p style="margin-left:1em">心見淨故無不明了知於鏡中現諸色相。</p>
</div>
<div class='div-orig'><p>菩薩於淨身皆見世所有。</p>
</div>
<div class='div-commentary'><p style="margin-left:1em">持經菩薩身心淨故皆見世間所有之事。</p>
</div>
<div class='div-orig'><p>唯獨自明了餘人所不見。</p>
</div>
<div class='div-commentary'><p style="margin-left:1em">唯自具眼見得分明餘不學者所不能見。</p>
</div>
<div class='div-orig'><p>三千世界中一切諸群萌。</p>
</div>
<div class='div-commentary'><p style="margin-left:1em">群萌即是三界眾生善惡念起名曰萌芽。</p>
</div>
<div class='div-orig'><p>天人阿修羅地獄鬼畜生如是諸色像皆於身中現。</p>
</div>
<div class='div-commentary'><p style="margin-left:1em">六道之眾各有一身非從外來唯心所造作此觀者悉於身現。</p>
</div>
<div class='div-orig'><p>諸天等宮殿乃至於有頂。</p>
</div>
<div class='div-commentary'><p style="margin-left:1em">從欲界天至無色界宮殿樓閣。</p>
</div>
<div class='div-orig'><p>鐵圍及彌樓摩訶彌樓山諸大海水等皆於身中現。</p>
</div>
<div class='div-commentary'><p style="margin-left:1em">正眼觀之何得不爾。</p>
</div>
<div class='div-orig'><p>諸佛及聲聞佛子菩薩等若獨若在眾說法悉皆現。</p>
</div>
<div class='div-commentary'><p style="margin-left:1em">佛菩薩等即前四聖若獨處身若在大眾說種種法悉現身中。</p>
</div>
<div class='div-orig'><p>雖未得無漏法性之妙身。</p>
</div>
<div class='div-commentary'><p style="margin-left:1em">是持經人雖然未得本有法性無妙身。</p>
</div>
<div class='div-orig'><p>以清淨常體一切於中現。</p>
</div>
<div class='div-commentary'><p style="margin-left:1em">以勝義根清淨常體於一身中如實諦觀若善若惡若聖若凡一切色像無不悉現。</p>
</div>
<div class='div-orig'><p>復次常精進若善男子善女人如來滅後受持是經。</p>
</div>
<div class='div-commentary'><p style="margin-left:1em">於佛滅後末世持經。</p>
</div>
<div class='div-orig'><p>若讀若誦若解說若書寫得千二百意功德。</p>
</div>
<div class='div-commentary'><p style="margin-left:1em">數如前解。</p>
</div>
<div class='div-orig'><p>以是清淨意根。</p>
</div>
<div class='div-commentary'><p style="margin-left:1em">簡去浮塵四大肉團正取清淨勝義根也。</p>
</div>
<div class='div-orig'><p>乃至聞一偈一句通達無量無邊之義。</p>
</div>
<div class='div-commentary'><p style="margin-left:1em">佛法深妙一句之中具含多義善解偈句旋轉通達則得無量無邊之義。</p>
</div>
<div class='div-orig'><p>解是義<span class='corr'>已</span>能演說一句一偈。</p>
</div>
<div class='div-commentary'><p style="margin-left:1em">自既解<span class='corr'>已</span>能為他人演說一句一偈之義。</p>
</div>
<div class='div-orig'><p>至於一月四月乃至一歲。</p>
</div>
<div class='div-commentary'><p style="margin-left:1em">從於一刻一時一日乃至一月或有國土一年三時每時四月一歲則是十二月也。</p>
</div>
<div class='div-orig'><p>諸所說法隨其義趣。</p>
</div>
<div class='div-commentary'><p style="margin-left:1em">見理之人諸有所說隨其文義之所趣向。</p>
</div>
<div class='div-orig'><p>皆與實相不相違背。</p>
</div>
<div class='div-commentary'><p style="margin-left:1em">不見理人舉口成病未甞不與正理相違其見法者一出正心任運自與脩多羅合。</p>
</div>
<div class='div-orig'><p>若說俗間經書。</p>
</div>
<div class='div-commentary'><p style="margin-left:1em">世俗文典。</p>
</div>
<div class='div-orig'><p>治世語言。</p>
</div>
<div class='div-commentary'><p style="margin-left:1em">治理世間一切言語。</p>
</div>
<div class='div-orig'><p>資生業等。</p>
</div>
<div class='div-commentary'><p style="margin-left:1em">資助營生一切事業。</p>
</div>
<div class='div-orig'><p>皆順正法。</p>
</div>
<div class='div-commentary'><p style="margin-left:1em">治世之言無非訓導懲惡勸善資生之業無非善事禁諸邪惡如是而說與佛正法常相恊順。</p>
</div>
<div class='div-orig'><p>三千大世界六趣眾生。</p>
</div>
<div class='div-commentary'><p style="margin-left:1em">即六道也。</p>
</div>
<div class='div-orig'><p>心之所行。</p>
</div>
<div class='div-commentary'><p style="margin-left:1em">心念所行若善若惡。</p>
</div>
<div class='div-orig'><p>心所動作。</p>
</div>
<div class='div-commentary'><p style="margin-left:1em">動轉施為。</p>
</div>
<div class='div-orig'><p>心所戲論。</p>
</div>
<div class='div-commentary'><p style="margin-left:1em">心所虗妄論諸法。</p>
</div>
<div class='div-orig'><p>皆悉知之。</p>
</div>
<div class='div-commentary'><p style="margin-left:1em">持經菩薩以法格範悉知其心之所運用。</p>
</div>
<div class='div-orig'><p>雖未得無漏智慧而其意根清淨如此。</p>
</div>
<div class='div-commentary'><p style="margin-left:1em">雖是凡夫未得聖人無漏解脫真實智慧意根清淨自能如此如銳鑑像豈有心哉。</p>
</div>
<div class='div-orig'><p>是人有所思惟籌量言說。</p>
</div>
<div class='div-commentary'><p style="margin-left:1em">是持經人心有所思籌度解說。</p>
</div>
<div class='div-orig'><p>皆是佛法無不真實。</p>
</div>
<div class='div-commentary'><p style="margin-left:1em">由心正故思忖言談句句合法無不真實。</p>
</div>
<div class='div-orig'><p>亦是先佛經中所說。</p>
</div>
<div class='div-commentary'><p style="margin-left:1em">其心意語亦是先佛經中所說真實之語。</p>
</div>
<div class='div-orig'><p>爾時世尊欲重宣此義而說偈言是人意清淨明利無濁穢。</p>
</div>
<div class='div-commentary'><p style="margin-left:1em">是持經人意地清淨明了聰利無有穢濁。</p>
</div>
<div class='div-orig'><p>以此妙意根知上中下法。</p>
</div>
<div class='div-commentary'><p style="margin-left:1em">由意妙故通達佛理知三乘教是方便法。</p>
</div>
<div class='div-orig'><p>乃至聞一偈通達無量義。</p>
</div>
<div class='div-commentary'><p style="margin-left:1em">百致一慮解一千從。</p>
</div>
<div class='div-orig'><p>次第如法說月四月至歲。</p>
</div>
<div class='div-commentary'><p style="margin-left:1em">隨義次第稱理而說始自一句一偈至於一月四月及以一歲言有次第理無窮盡。</p>
</div>
<div class='div-orig'><p>是世界內外一切諸眾生。</p>
</div>
<div class='div-commentary'><p style="margin-left:1em">世界內外即是自他依正二報諸眾生有六道三乘四眾八部。</p>
</div>
<div class='div-orig'><p>若天龍及人夜叉鬼神等。</p>
</div>
<div class='div-commentary'><p style="margin-left:1em">此八部也。</p>
</div>
<div class='div-orig'><p>其在六趣中所念若干種。</p>
</div>
<div class='div-commentary'><p style="margin-left:1em">然諸眾生在六道中心之所念有若干種。</p>
</div>
<div class='div-orig'><p>持法華之報一時皆悉知。</p>
</div>
<div class='div-commentary'><p style="margin-left:1em">持經之人以經印心即法華經實相之印印諸眾生心地之法一時明了無不知之。</p>
</div>
<div class='div-orig'><p>十方無數佛百福莊嚴相為眾生說法悉聞能受持。</p>
</div>
<div class='div-commentary'><p style="margin-left:1em">十方諸佛種種相好百種勝福以為莊嚴皆由功德及智慧生佛為眾生所說之法隨有所得悉能受持。</p>
</div>
<div class='div-orig'><p>思惟無量義。</p>
</div>
<div class='div-commentary'><p style="margin-left:1em">心中思惟無量義趣。</p>
</div>
<div class='div-orig'><p>說法亦無量。</p>
</div>
<div class='div-commentary'><p style="margin-left:1em">所說之法亦有無量。</p>
</div>
<div class='div-orig'><p>終始不忘錯。</p>
</div>
<div class='div-commentary'><p style="margin-left:1em">終始記憶無有遺忘及心顛錯。</p>
</div>
<div class='div-orig'><p>以持法華故悉知諸法相。</p>
</div>
<div class='div-commentary'><p style="margin-left:1em">法華經者諸經之王解法華義即是解了一切諸法。</p>
</div>
<div class='div-orig'><p>隨義識次第。</p>
</div>
<div class='div-commentary'><p style="margin-left:1em">隨其文義善識次第。</p>
</div>
<div class='div-orig'><p>達名字語言。</p>
</div>
<div class='div-commentary'><p style="margin-left:1em">了達法相種種名字如經所說一切語言。</p>
</div>
<div class='div-orig'><p>如所知演說。</p>
</div>
<div class='div-commentary'><p style="margin-left:1em">如其所應善能了知而為演說。</p>
</div>
<div class='div-orig'><p>此人有所說皆是先佛法。</p>
</div>
<div class='div-commentary'><p style="margin-left:1em">此持經人若有所說亦是先佛經中之法。</p>
</div>
<div class='div-orig'><p>以演此法故。</p>
</div>
<div class='div-commentary'><p style="margin-left:1em">以演如此知機合理微妙法故。</p>
</div>
<div class='div-orig'><p>於眾無所畏。</p>
</div>
<div class='div-commentary'><p style="margin-left:1em">於大眾中安詳而說無有所畏。</p>
</div>
<div class='div-orig'><p>持法華經者意根淨若斯。</p>
</div>
<div class='div-commentary'><p style="margin-left:1em">由持經力意根清淨若此明了。</p>
</div>
<div class='div-orig'><p>雖未得無漏。</p>
</div>
<div class='div-commentary'><p style="margin-left:1em">雖然未得無漏淨心。</p>
</div>
<div class='div-orig'><p>先有如是相。</p>
</div>
<div class='div-commentary'><p style="margin-left:1em">先有如是應驗之相。</p>
</div>
<div class='div-orig'><p>是人持此經安住希有地。</p>
</div>
<div class='div-commentary'><p style="margin-left:1em">是人心淨能持此經安住法性希有之地。</p>
</div>
<div class='div-orig'><p>為一切眾生歡喜而愛敬。</p>
</div>
<div class='div-commentary'><p style="margin-left:1em">得諸眾生見之歡喜心生愛敬。</p>
</div>
<div class='div-orig'><p>能以千萬種善巧之語言分別而演說持法華經故。</p>
</div>
<div class='div-commentary'><p style="margin-left:1em">能以千萬善巧語言分別解說如來法藏功由持此法華經故。</p>
</div></div>
<p class='juan'>妙法蓮華經句解卷第六</p>
</div><!-- end of div[@id='body'] -->
</body></html>