<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>法華經句解</title>
  <link rel="stylesheet" type="text/css" href="../cbeta.css" />
</head>
<body>
<div id='body'>

<div class='div-xu'><a id='mulu1' />
<p class='h1'>No. 604-A 妙法蓮華經句解</p><p class="byline">錢塘霍山廣照沙門　釋　聞達</p><p>夫讀經者須善佛意得佛意<span class='corr'>已</span>然後起修如明目人善知方詣不得意者徒自疲勞終不能知佛之境界如經所說智慧方便譬喻因緣三一圓融種種義趣當知悉是唯心所現只為昏迷生死無際豁然啟悟業障本空要得無事一切放下是非俱遣垢淨雙忘忘心亦泯真覺圓明正恁麼時雖不作意露逈逈底常自現前若尋故紙何日出頭所以道諸法實相不可言宣唯有智者乃能知之論至於此直須向釋迦老子未開口時便知落處分明薦取免被他瞞退身三步何妨踏著不勞彈指見本自心了辦無始大事因緣誠不難也若夫原始要終提綱振紐具如序解及指掌圖今釋字義為彼初機如端伎藝先加弄引幸勿泥此宜自著鞭。</p>
<p>時　宋景定辛酉　如來誕日序</p>
</div>
<div class='div-other'><a id='mulu2' />
<p class='h1'>法華經句解目次</p>
<ul class="">
<li>卷第一
<ul class="">
<li>自序</li>

<li>弘傳序解</li>

<li>序品第一</li>

<li>方便品第二</li>
</ul></li>

<li>卷第二
<ul class="">
<li>譬喻品第三</li>

<li>信解品第四</li>
</ul></li>

<li>卷第三
<ul class="">
<li>藥草喻品第五</li>

<li>授記品第六</li>

<li>化城喻品第七</li>
</ul></li>

<li>卷第四
<ul class="">
<li>五百弟子品第八</li>

<li>人記品第九</li>

<li>法師品第十</li>

<li>寶塔品第十一</li>
</ul></li>

<li>卷第五
<ul class="">
<li>提婆達多品第十二</li>

<li>勸持品第十三</li>

<li>安樂行品第十四</li>

<li>涌出品第十五</li>
</ul></li>

<li>卷第六
<ul class="">
<li>壽量品第十六</li>

<li>分別功德品第十七</li>

<li>隨喜功德品第十八</li>

<li>法師功德品第十九</li>
</ul></li>

<li>卷第七
<ul class="">
<li>不輕品第二十</li>

<li>神力品第二十一</li>

<li>囑累品第二十二</li>

<li>藥王品第二十三</li>

<li>妙音品第十四</li>
</ul></li>

<li>卷第八
<ul class="">
<li>普門品第二十五</li>

<li>陀羅尼品第二十六</li>

<li>本事品第二十七</li>

<li>勸發品第二十八</li>
</ul></li>
</ul><p>法華經要解目次<span class='note-inline'>(終)</span></p>
</div>No. 604
<p class='juan'><a id='mulu3' />妙法蓮華經句解</p>
<div class='div-other'><a id='mulu4' />
<p class='h1'>妙法蓮華經弘傳序解</p><p class="byline">錢塘廣照沙門　釋　聞達</p>
<div class='div-orig'><p>妙法蓮華經弘傳序</p>
</div>
<div class='div-commentary'><p style="margin-left:1em">妙法蓮華經五字是本經題弘傳序三字南山所立弘傳者恢弘傳授也序者蓋述斯經弘傳來由及採經中妙義開明大旨冠在經初發誓弘通傳流濁出等與眾生登無上覺之謂也妙法者所謂佛之知見本覺妙心也此之知見法界平等佛與眾生本無二致故曰妙心本具如如意珠心佛眾生三無差別又復當知性雖平等迷悟有殊佛以悟故安住其中終日受用無非四德眾生迷故背覺合塵長劫輪迴無非八倒佛憫群迷出現於世種種方便調伏其心無非為令得佛智慧故經曰如來所以出為說佛慧故由斯妙法唯心本具所以佛令開示悟入革凡成聖證妙法身故經曰若有聞法者無一不成佛法義如是豈不妙哉蓮華者上根觀之即是自性法華三昧更非他物中下之機則作引物譬喻本有覺心清淨妙理也故經曰欲令眾生開佛知見使得清淨故出現於世復有三義一者為鈍根故不堪受大權設三乘而為誘掖故經曰眾生根鈍云何可度我今得道當說三乘所以說小逗會權機正為大乘而作方便如為蓮實而生蓮華二者調停既久根器純熟點昔方便悉是佛乘召傭作人即是親子即經云汝等所行是菩薩道諸君當知此是我子譬如華開得見蓮實三者為彼大機廢前方便假名字說但說一乘無上道教即經云正直捨方便但說無上道十方佛土唯一佛乘譬如華落蓮實獨存上據迹門下本門中亦有三義經云我少出家得阿耨菩提為本施迹也我實成佛<span class='corr'>已</span>來壽命無量阿僧祇劫開迹顯本也為眾生故有滅不滅實不滅度廢迹立本也具上諸義法喻雙舉故曰妙法蓮華也妙玄云問蓮華定是法華三昧之蓮華定是華草之蓮華答定是法蓮華法蓮華難解故華草為喻利根即名解理不假譬喻但作法華之解中下未悟須譬乃知以易解之華草蓮華喻難解之三昧蓮華故有三周說法逗會三根約上根是法名約中下是譬名三根合論雙標法喻所言經者訓法訓常妙蓮華王佛知見道三世同遵始終不易故云常也軌則攝持化令成佛故云法也弘傳者此有四意文中首明結集翻傳次古佛傳通三此方受持四今師弘贊詞義甚明尋文可見所明諸意欲使學者恢弘義路傳通心法承襲有宗無致虗托序者門首之墻如登堂奧必由墻序欲探經文須明序致。</p>
</div>
<div class='div-orig'><p style="margin-left:9em">終南山釋　道宣　述</p>
</div>
<div class='div-commentary'><p style="margin-left:1em">終南者山名也在京兆府長安城南其山自遠而來勢終於此京城之南秀氣蟠結聖王所都祖師平昔居此山中釋者具云釋迦此翻能仁以能仁育化眾生故即如來先祖之姓也出家之士以佛為師還隨師姓即阿含經云四河入海無復本名四姓出家同稱釋氏宣者師之諱也從佛出家修行直道宣布法華利益眾生故有是稱也述者敘述來致欲人之開解也。</p>
</div>
<div class='div-orig'><p>妙法蓮華經者統諸佛降靈之本致也。</p>
</div>
<div class='div-commentary'><p style="margin-left:1em">初句標經次句總判一經大意罄無不盡十方三世諸佛如來降靈本意唯以一大事因緣故所謂開示悟入眾生佛之知見佛之知見者即一佛乘平等大慧特欲簡異三乘五乘諸知見也別而言之在心曰知在眼曰見又復須分自他受用於自分上則真實慧心洞然明白清淨慧目照五蘊空於他分上則佛知眾生法性平等佛見眾生是所應度故經曰知諸眾生心之所念又曰我以佛眼見諸眾生是故方便以佛知見開示一切悉令悟入佛為說此出現於世故曰為一大事因緣唯此一實餘二非真故曰開方便門示真實相所以多寶歎言善哉善哉如所說者皆是真實此之一法是佛所證諸佛心中常所護念以慈悲故轉示眾生故曰以平等大慧教菩薩法佛所護念妙法華經為大眾說眾生獲聞於一佛乘生大勇猛名信法華由信力故心珠顯耀名開法華於一切處皆徧示現名示法華了了得見決定無疑名悟法華見處深遠與佛無殊名入法華步步不離實際理地名證法華又復應知知見二字語略義含具足應云見聞覺知則對六根義方整足何以知然準經明德具有六千眼見耳聞鼻舌身三通名為覺在意曰知經舉初後心眼兩根不言餘四耳鼻舌身及論功德缺於四千顯是文略問佛之知見豈同眾生答心佛眾生三本無異又況佛為凡開非為佛也故楞嚴云十方諸佛異口同音告阿難言汝欲識知俱生無明使汝流轉生死結根唯汝六根更無他物汝復欲知無上菩提令汝速證安樂解脫寂靜妙常亦汝六根更非他物是知六根清淨等同於佛始得名為佛之知見良由一切眾生本有佛性與佛無殊無始沉迷不知不覺長流生死無解脫期諸佛世尊道眼觀見不忍沉淪從真起應出現世間故曰降靈種種方便言詞譬喻演說諸法蓋為眾生迷惑障重佛性蒙蔽而為開之俾旁生界中龍女成佛地獄道中提婆受記邪見鬼業嚴王得度法師品內修羅八部皆與通記當得菩提人倫治生即是實相施戒禪誦彈指散華本是天業皆成佛道告聲聞眾及緣覺乘於佛所說當生大信決聲聞法是諸經王以佛道聲令一切聞唯一實道無二無三菩薩開法疑網皆除分別品中微塵菩薩世尊悉記成等正覺開前九道即是佛乘法界平等無異無偏成一圓融清淨妙體妙音觀音證此三昧是則名為普現色身喻之以高廣大輦眾寶莊嚴示之以衣內明珠真如至寶矧廼未開之前諸乘隔別實為權隱譬如明珠隱王頂髻在王頂者極果所宗根器既純開權顯實一切皆當成得佛道如彼勇將有大功勳王解髻中明珠賜之既開之<span class='corr'>已</span>廣明諸佛所脩行處無量無數三昧功德而示諭之既示之<span class='corr'>已</span>勉令修進勿廢寸陰欲令明悟既悟之<span class='corr'>已</span>彌須涵養勿廢前功進趣菩提入佛知見等與眾生同成佛道故經曰諸佛欲令一切眾生開示悟入佛之知見故出現於世所以祖師述云統諸佛降靈之本致當知此法義趣圓融位位各攝一切諸位說有次第理無前後重重互現如帝珠網。</p>
</div>
<div class='div-orig'><p>蘊結大夏出彼千齡。</p>
</div>
<div class='div-commentary'><p style="margin-left:1em">大夏指西域也如來滅後阿難尊者蘊積妙義結集成章流傳彼土出過千載也。</p>
</div>
<div class='div-orig'><p>東傳震旦三百餘載。</p>
</div>
<div class='div-commentary'><p style="margin-left:1em">法自西至故曰東傳震旦亦云真丹梵音少異此云神洲以地勝故多產神靈東華之地方五千里乃大海中一水洲耳亦云赤縣以在南故近於離明之盛西晉永康蓮經傳此迄于大唐餘三百載或云自漢至晉三百餘載者非以西晉之前法華未至亦猶四分譯在姚秦祖文序云蘊結中天千有餘載譯傳東夏將四百年但據此土有經<span class='corr'>已</span>來爾許時也感通傳云自晉至唐三百載餘意亦同此。</p>
</div>
<div class='div-orig'><p>西晉惠帝永康年中長安青門燉煌菩薩竺法護者初翻此經名正法華。</p>
</div>
<div class='div-commentary'><p style="margin-left:1em">惠帝都洛陽故云西晉長安即古咸陽青門都之東南門燉煌地名在隴西郡菩薩具云摩訶菩提質帝薩埵此云大道心成眾生師姓竺名法護平居燉煌化行京邑人尊其德故號燉煌菩薩初翻梵本名正法華十卷成文。</p>
</div>
<div class='div-orig'><p>東晉安帝隆安年中後秦弘始丘慈沙門鳩摩羅什次翻此經名妙法蓮華。</p>
</div>
<div class='div-commentary'><p style="margin-left:1em">中原擾攘元帝東渡都於建業故云東晉後秦者姚氏<span class='corr'>僭</span>號姓姚名萇簡異前秦弘始者秦之年號晉為正統法師譯經在秦故兼稱之丘慈西域國名沙門此云勤息出家行道勤修眾善息滅諸惡師姓鳩摩羅名什此云童壽天姿頴悟清才超絕童子之年有壽者智德盛彼方聲飛此土前秦篤敬遣將呂光西使戎國舉師以來後奉繼興於古長安逍遙園中譯出此經七卷成文。</p>
</div>
<div class='div-orig'><p>隋氏仁壽大興善寺北天竺沙門闍那笈多後所翻者同名妙法。</p>
</div>
<div class='div-commentary'><p style="margin-left:1em">主姓楊氏國號大隋年稱仁壽寺名大興善天竺或云身毒賢豆印土等梵音少異此翻為月氏其地靈故多產聖賢如月之明清涼照世西域之境周九萬里約東西南北中列為五土今標北者簡異餘四闍那具云闍那掘多此云至德笈多具云達磨笈多此云法藏南天竺人此二法師仁壽年間自彼西梵東達隋朝於興善寺後譯此經亦同羅什名妙法華八卷成文但於秦晉二本頗有添削罕聞持誦。</p>
</div>
<div class='div-orig'><p>三經重沓文旨互陳時所宗尚皆弘奉本。</p>
</div>
<div class='div-commentary'><p style="margin-left:1em">三度翻譯文詞旨趣互有不同時所尊尚皆傳秦本欲披尋者經在藏中白在樹三函。</p>
</div>
<div class='div-orig'><p>自餘支品別偈不無其流具如序曆故所非述。</p>
</div>
<div class='div-commentary'><p style="margin-left:1em">晉譯二十八品秦譯二十八品隋譯二十八品三譯增減支分品目異文別偈其相極多非無流類序曆具載故此不明。</p>
</div>
<div class='div-orig'><p>夫以靈嶽降靈非大聖無由開化。</p>
</div>
<div class='div-commentary'><p style="margin-left:1em">梵音耆闍掘此云靈鷲鷲聚此山其性靈故名靈鷲山或云山形似鷲即佛世尊說法華處王舍城東北十五里許今云靈嶽以山靈故降誕群靈才識俊敏拔萃超倫自非大聖孰能啟之大聖者究竟果滿大覺聖人謂如來也若表法者山即法身靈即般若鷲即解脫山有其靈靈生於鷲鷲依於山如性有智智生於行行顯於性山不動搖性無遷改以山表性性即法身雖無動靜不昧靈知以靈表智智即般若靈生於鷲智起於行以鷲表行行即解脫三德圓融不可思議方稱妙觀所以爾者欲於日用見境明心從聞入道不離名相而證法身一法既爾法法皆然則十界十如無邊妙境於毫端上一時普現行之久久三昧精純出乎自然匪由作意所以導手不執卷常讀是經口無言音徧誦眾典若不然者春禽晝啼秋蛩夜吟風氣使然曾無意味先德明訓諄諄若是得不思之。</p>
</div>
<div class='div-orig'><p>適化所及非昔緣無以導心。</p>
</div>
<div class='div-commentary'><p style="margin-left:1em">適時之化被及眾生宿植深者方能悟入若本無緣何由啟導如迹門中大通佛時十六王子為四部眾覆講法華即經云爾時所化無量恒河沙等眾生者汝等諸比丘及我滅度後未來世中聲聞弟子是也如本門中威音佛時不輕菩薩為諸四眾下大乘種即經云爾時常輕是菩薩者豈異人乎今此會中五百比丘等於阿耨菩提不退轉者是妙玄云逢值有三若相逢遇常受大乘此輩中間皆<span class='corr'>已</span>成就不至于今若相逢遇遇其退大仍接以小此輩中間猶故未盡今得還聞大乘之教若但論遇小不論遇大則中間未度于今不亦盡方始受大乃至滅後得道者是也。</p>
</div>
<div class='div-orig'><p>所以仙苑告成機分小大之別金河顧命道殊半滿之科。</p>
</div>
<div class='div-commentary'><p style="margin-left:1em">仙苑者昔有二仙居此園中一名阿羅羅迦摩羅得無所有定一名鬱陀羅羅摩子得非想定如來初時曾師其法修習得<span class='corr'>已</span>知非究竟乃往尼連河邊修涅槃道不起于座得成正覺亦云鹿苑此園昔時群鹿競處有二鹿主而統攝之一善一惡其一善者身七寶色爾時有王名梵摩達因遊獵次欲射群鹿時善鹿主以情告王乞垂哀愍王感其言誓不食肉於是群鹿得全生命善鹿主者今如來是惡鹿主者今調達是廣如智論亦云柰苑從樹為名告成者從昔<span class='corr'>已</span>來修慈忍行於最後身得成為佛既證道<span class='corr'>已</span>即詣此園為眾說法用報此恩或云仙苑應改云道樹以佛成道在道樹故今謂告厥成功雖在道樹正論說法機悟有差須云仙苑則一句之中兼明兩意若云道樹則仙苑機差義不顯也機分小大者提謂經云初在鹿苑說生滅法五拘隣等得阿羅漢八萬諸天發大道心金河者如來示疾拘尸城西娑羅林間其地近於閰浮檀河閻浮檀即樹名樹上果熟墮在河中染沙成金顧命者如來欲滅顧示將來命諸弟子囑以後事道殊半滿者半謂小乘義未圓故滿謂大乘義圓滿故涅槃會上本說大乘須䟦陀羅乃證小果餘諸聞者咸悟法身佛意雖融機緣自異特舉仙苑及金河者標其始末義攝中間。</p>
</div>
<div class='div-orig'><p>豈非教被乘時無足覈其高會。</p>
</div>
<div class='div-commentary'><p style="margin-left:1em">約教被機時機不等知見劣者所乘法異何足覈窮高勝之會即經云少智樂小法不自信作佛。</p>
</div>
<div class='div-orig'><p>是知五千退席為進增慢之儔。</p>
</div>
<div class='div-commentary'><p style="margin-left:1em">斯等劣機增上修行於小利中自以為足聞佛稱歎如來智慧甚深難解自生退屈不覺抽身佛亦默然而不制止蓋有五義一者若留在座小機昧劣力不自勝二者聞說妙法必生疑謗墮落生死三者俟其去<span class='corr'>已</span>然後說之顯佛知機四者寄言訶斥欲其自悔進趣佛乘五者亦欲餘人知過必改免生上慢。</p>
</div>
<div class='div-orig'><p>五百授記俱崇密化之迹。</p>
</div>
<div class='div-commentary'><p style="margin-left:1em">如來昔於威音佛所而作比丘凡見四眾咸悉唱言我不輕汝汝當作佛時諸聞者不能信受反生輕謗以不信故久沉生死謗經業盡得生人中以宿曾聞大乘法故智勝佛來常隨佛化雖復中間退大習小今蒙佛記當得菩提耶不輕品云爾時常輕是菩薩者今此會中五百比丘是化城品云我及汝等宿世因緣我諸弟子其數五百皆當授記準知今蒙開發皆是昔時崇佛密化事迹顯然如經中云諸弟子等內秘外現方便非一我若具說眾必生疑益顯大通佛世猶是近緣究其本也實自威王故下結云並智勝之遺塵俱威王之餘勣。</p>
</div>
<div class='div-orig'><p>所以放光現瑞開發請之教源。</p>
</div>
<div class='div-commentary'><p style="margin-left:1em">入定放光雨華動地四眾咸疑彌勒請決文殊引答是說法華發起眾心益加懃請乃知現瑞起教來源。</p>
</div>
<div class='div-orig'><p>出定揚德暢佛慧之宏略。</p>
</div>
<div class='div-commentary'><p style="margin-left:1em">佛知時至從三昧起歎揚諸佛甚深智慧欲暢本懷發明大事開顯眾生佛之知見復示三世道同慈悲一等所以出現無非為令得佛慧故大略如此。</p>
</div>
<div class='div-orig'><p>朽宅通入大之文軌。</p>
</div>
<div class='div-commentary'><p style="margin-left:1em">朽宅遭焚諸子不覺父意憐愍巧設三車車實本無引令出宅既知出<span class='corr'>己</span>等賜大車滿境無安眾生染著佛慈愍故巧說三乘乘實本無意存引出既證小<span class='corr'>己</span>等以大化宅以車通機以乘接正行文教如車之軌所以接小為入大乘。</p>
</div>
<div class='div-orig'><p>化城引昔緣之不墜。</p>
</div>
<div class='div-commentary'><p style="margin-left:1em">昔以大化佛意欲令一切眾生咸登正覺眾生根鈍中間退墮佛知機故而於中道說有涅槃暫令止息既知息<span class='corr'>已</span>引入佛慧譬如商主欲導眾人同出險道至於寶所眾等力倦思欲退還商主知機而於中路化作一城為之止息既得安隱復令前進化彰權設城喻涅槃引小入大不墜昔緣。</p>
</div>
<div class='div-orig'><p>繫珠明理性之常在。</p>
</div>
<div class='div-commentary'><p style="margin-left:1em">出家之士以法為親師友之訓理若圓珠貧無福慧如彼窮子求師指教如謁親知訓誨入耳如衣繫珠中間迷故如醉不覺今蒙開示如睡忽醒方知昔日性珠常在或云理性二字應改云宿種理是本有那喻繫珠今謂理雖性具非開不顯開為顯性性即是理理非事外事不越理由性起修全修即性當求深致勿事氷情故楞嚴云忽逢智者指示其珠所願從心致大饒富方悟神珠不從外得。</p>
</div>
<div class='div-orig'><p>鑿井顯示悟之多方。</p>
</div>
<div class='div-commentary'><p style="margin-left:1em">心無法潤如渴乏者學教明心譬如穿井留心佛境如鑿高源心不易悟如井費工須多方便乃可得成。</p>
</div>
<div class='div-orig'><p>詞義宛然喻陳惟遠。</p>
</div>
<div class='div-commentary'><p style="margin-left:1em">結歎上引八段經文言義顯了宛而成章譬喻敷陳惟極深遠。</p>
</div>
<div class='div-orig'><p>自非大哀曠濟拔滯溺之沉流一極悲心拯昏迷之失性。</p>
</div>
<div class='div-commentary'><p style="margin-left:1em">大哀一極皆佛異名如斯妙典若非大聖哀憐廣行慈濟一志不倦極盡悲心豈能拔滯溺者出生死流拯昏迷者復元明性然則慈能與樂悲能拔苦若準今經出世本懷拔二死苦與三德樂六道業惑未忘生死全在二乘唯出分段尚有變易況沉空寂未證圓常小菩薩者伏惑行因未能無過今悉與拔令證涅槃即經云佛見眾生貧無福慧入於險道故說是經菩薩聞法疑網皆除其諸羅漢皆當作佛。</p>
</div>
<div class='div-orig'><p>自漢至唐六百餘載總歷群籍四千餘軸受持盛者無出此經。</p>
</div>
<div class='div-commentary'><p style="margin-left:1em">自昔<span class='corr'>已</span>來漢唐之間餘經雖眾傳授者稀唯此蓮經尤多誦習良由教妙罄佛淵微復以時機緣種熟故。</p>
</div>
<div class='div-orig'><p>將非機教相扣並智勝之遺塵聞而深敬俱威王之餘勣。</p>
</div>
<div class='div-commentary'><p style="margin-left:1em">教為機興機由教悟合教投機隨聞起敬悉是大通佛世遺下之機塵威音王所化流之餘力將非是耶謂實爾也。</p>
</div>
<div class='div-orig'><p>輒於經首序而綜之。</p>
</div>
<div class='div-commentary'><p style="margin-left:1em">圓頓上乘詎容輕議今於經首綜織來由故曰輙於。</p>
</div>
<div class='div-orig'><p>庶得早淨六根仰慈尊之嘉會速成四德趣樂土之玄猷。</p>
</div>
<div class='div-commentary'><p style="margin-left:1em">吾祖此願正依藥王普賢二品經文六根取境能生諸過今持妙典蕩滌諸塵信仰慈尊參承嘉會生兜率也願速圓成常樂我淨四種實德上品超昇生安養也悟真常故不變不遷安住不動如須彌山常德也得安樂故永離眾苦如器中鍠聲出于外樂德也證真我故得大自在如風於空無有障礙我德也復本淨故光明通達觀諸世間如夢中事淨德也趣樂土者入無生忍證常寂光常即法身光即般若寂即解脫隨舉一身皆具四德趣舉一德皆具三身若以四德別對三身常即法身淨不住相樂滅受想即般若智對報身也我約自在即是解脫對應身也佛身無為不墮諸數一四四三圓融自在無有恐怖寂滅為樂玄猷者玄遠也猷法也是法深遠微妙難思唯佛與佛乃能究盡然雖如是不離日用介爾心中宛然具足一念圓明即遠而近背此馳求失之千里有人云南山序文多談迹義不說本門如前所引藥王普賢不輕威王壽量等義迹耶本耶請自思之。</p>
</div>
<div class='div-orig'><p>弘贊莫窮。</p>
</div>
<div class='div-commentary'><p style="margin-left:1em">佛旨深微智淵如海<span class='corr'>已</span>今當說而於此經最為第一弘通贊輔莫能窮盡。</p>
</div>
<div class='div-orig'><p>永貽諸後云爾。</p>
</div>
<div class='div-commentary'><p style="margin-left:1em">永長也貽贈也諸後即來學也以謂今述此序弘贊法華歷塵點劫不可窮盡誓與群生同成正覺序中所云意若斯爾。</p>
</div></div>
<div class='div-other'><a id='mulu5' />
<div class='div-orig'><p>妙法蓮華經卷第一</p>
</div>
<div class='div-commentary'><p style="margin-left:1em">心法妙明因中具果蓮華香潔蘂中有蓮佛性在迷塵不能染蓮華在水濁不能侵以華表因以蓮表果煩惱心地有如來身卑濕淤泥有蓮華種性由智顯蓮對日開因淨果明華開蓮現因圓果滿華落蓮成法性元真蓮華本淨文詮此義名曰妙經卷可卷舒第標篇次下文凡言妙法蓮華及經卷第號例此說之更不重釋。</p>
</div></div>
<div class='div-other'><a id='mulu6' />
<div class='div-orig'><p>姚秦三藏法師鳩摩羅什奉　詔譯</p>
</div>
<div class='div-commentary'><p style="margin-left:1em">爾時世主姓姚名萇建國關輔名曰大秦佛經律論名為三藏藏者藏也藏心性識及戒定慧佛之所修真常大義能通法性為世所師故曰法師鳩摩羅什此云童壽本丘慈人師性明敏童子之年有壽者智奉秦王詔譯梵成華。</p>
</div></div>
<div class='div-other'><a id='mulu7' />
<div class='div-orig'><p>妙法蓮華經序品第一</p>
</div>
<div class='div-commentary'><p style="margin-left:1em">序者述也述此法華生起之意品即章也。</p>
</div>
<div class='div-orig'><p>如是我聞。</p>
</div>
<div class='div-commentary'><p style="margin-left:1em">阿難自謂如是妙經所說妙義我從佛聞。</p>
</div>
<div class='div-orig'><p>一時佛。</p>
</div>
<div class='div-commentary'><p style="margin-left:1em">始自發端終至說竟名曰一時佛翻覺者謂是覺了性相之者。</p>
</div>
<div class='div-orig'><p>住王舍城。</p>
</div>
<div class='div-commentary'><p style="margin-left:1em">如來住於摩竭提國頻婆羅王所舍之城。</p>
</div>
<div class='div-orig'><p>耆闍崛山中。</p>
</div>
<div class='div-commentary'><p style="margin-left:1em">此云靈鷲鷲有靈性聚此山中。</p>
</div>
<div class='div-orig'><p>與大比丘眾。</p>
</div>
<div class='div-commentary'><p style="margin-left:1em">比丘此云乞士乞食資體乞法濟心。</p>
</div>
<div class='div-orig'><p>萬二千人俱。</p>
</div>
<div class='div-commentary'><p style="margin-left:1em">俱同聚也。</p>
</div>
<div class='div-orig'><p>皆是阿羅漢。</p>
</div>
<div class='div-commentary'><p style="margin-left:1em">此云無生斷見思惑出輪迴苦不生三界。</p>
</div>
<div class='div-orig'><p>諸漏<span class='corr'>已</span>盡。</p>
</div>
<div class='div-commentary'><p style="margin-left:1em">諸惡常流名為滲漏羅漢悉離名為<span class='corr'>已</span>盡。</p>
</div>
<div class='div-orig'><p>無復煩惱。</p>
</div>
<div class='div-commentary'><p style="margin-left:1em">三毒<span class='corr'>已</span>盡不復更生。</p>
</div>
<div class='div-orig'><p>逮得<span class='corr'>己</span>利。</p>
</div>
<div class='div-commentary'><p style="margin-left:1em">離老病死得出三界僅能自利未得利他。</p>
</div>
<div class='div-orig'><p>盡諸有結。</p>
</div>
<div class='div-commentary'><p style="margin-left:1em">三有結業一時<span class='corr'>已</span>盡。</p>
</div>
<div class='div-orig'><p>心得自在。</p>
</div>
<div class='div-commentary'><p style="margin-left:1em">不為三界生死所縛心游空寂名為自在。</p>
</div>
<div class='div-orig'><p>其名曰。</p>
</div>
<div class='div-commentary'><p style="margin-left:1em">上是歎德下顯姓名。</p>
</div>
<div class='div-orig'><p>阿若憍陳如。</p>
</div>
<div class='div-commentary'><p style="margin-left:1em">此云解本際見法本性故。</p>
</div>
<div class='div-orig'><p>摩訶迦葉。</p>
</div>
<div class='div-commentary'><p style="margin-left:1em">此云大飲光姓也光吞眾類令餘人光不得現故名畢撥羅即樹名也禱此樹神得生子故。</p>
</div>
<div class='div-orig'><p>優樓頻螺迦葉。</p>
</div>
<div class='div-commentary'><p style="margin-left:1em">優樓頻螺此云木瓜林從住處為名。</p>
</div>
<div class='div-orig'><p>伽耶迦葉。</p>
</div>
<div class='div-commentary'><p style="margin-left:1em">伽耶此云江祈禱江神得此子故。</p>
</div>
<div class='div-orig'><p>那提迦葉。</p>
</div>
<div class='div-commentary'><p style="margin-left:1em">此云城祈禱城神得此子故。</p>
</div>
<div class='div-orig'><p>舍利弗。</p>
</div>
<div class='div-commentary'><p style="margin-left:1em">此云身子母好身儀是身之子。</p>
</div>
<div class='div-orig'><p>大目犍連。</p>
</div>
<div class='div-commentary'><p style="margin-left:1em">此云採菽即祖姓也名尼拘律陀此云白楊樹祈禱樹神因得子故。</p>
</div>
<div class='div-orig'><p>摩訶迦旃延。</p>
</div>
<div class='div-commentary'><p style="margin-left:1em">此云扇繩幼喪乃尊母為子故不復事人子纏於母如繩繫扇。</p>
</div>
<div class='div-orig'><p>阿㝹樓䭾。</p>
</div>
<div class='div-commentary'><p style="margin-left:1em">或云阿那律此翻無貧因以稗飯施辟支佛九十一劫果報充足。</p>
</div>
<div class='div-orig'><p>劫賓那。</p>
</div>
<div class='div-commentary'><p style="margin-left:1em">此云房宿因禱房星得此子故。</p>
</div>
<div class='div-orig'><p>憍梵波提。</p>
</div>
<div class='div-commentary'><p style="margin-left:1em">此云牛呞宿曾為牛餘習尚存食<span class='corr'>已</span>轉噍。</p>
</div>
<div class='div-orig'><p>離婆多。</p>
</div>
<div class='div-commentary'><p style="margin-left:1em">此云室宿祈禱室星得此子故。</p>
</div>
<div class='div-orig'><p>畢陵伽婆蹉。</p>
</div>
<div class='div-commentary'><p style="margin-left:1em">此云餘習五百世來為婆羅門餘習不除為人多傲。</p>
</div>
<div class='div-orig'><p>薄拘羅。</p>
</div>
<div class='div-commentary'><p style="margin-left:1em">此云善容形容美故。</p>
</div>
<div class='div-orig'><p>摩訶拘絺羅。</p>
</div>
<div class='div-commentary'><p style="margin-left:1em">此云大膝蓋從相貌以為名。</p>
</div>
<div class='div-orig'><p>難陀。</p>
</div>
<div class='div-commentary'><p style="margin-left:1em">此云忻樂本牧牛人以牧牛事請問世尊佛答心解忻樂出家。</p>
</div>
<div class='div-orig'><p>孫陀羅難陀。</p>
</div>
<div class='div-commentary'><p style="margin-left:1em">孫陀羅此云好愛即妻名難陀此云忻樂即佛親弟欲心重故忻樂其妻。</p>
</div>
<div class='div-orig'><p>富樓那彌多羅尼子。</p>
</div>
<div class='div-commentary'><p style="margin-left:1em">富樓那此云滿禱神得子滿心願故彌多羅此云慈尼字此云女指滿所出是慈女子子母合稱名滿慈子。</p>
</div>
<div class='div-orig'><p>須菩提。</p>
</div>
<div class='div-commentary'><p style="margin-left:1em">此云空生初在母胎便知空寂又云善現尊者生時善相現故。</p>
</div>
<div class='div-orig'><p>阿難。</p>
</div>
<div class='div-commentary'><p style="margin-left:1em">此云慶喜尊者生時諸慶大集舉國忻慶。</p>
</div>
<div class='div-orig'><p>羅睺羅。</p>
</div>
<div class='div-commentary'><p style="margin-left:1em">此云覆障佛之子也佛欲出家父王告言若得子<span class='corr'>已</span>當從汝志為子所障不即出家。</p>
</div>
<div class='div-orig'><p>如是眾所知識。</p>
</div>
<div class='div-commentary'><p style="margin-left:1em">知圓識妙名崇德重眾人所善曰善知識。</p>
</div>
<div class='div-orig'><p>大阿羅漢等。</p>
</div>
<div class='div-commentary'><p style="margin-left:1em">萬二千眾舉二十一餘不提名故云等也。</p>
</div>
<div class='div-orig'><p>復有學無學二千人。</p>
</div>
<div class='div-commentary'><p style="margin-left:1em">此二千人亦比丘眾但舉其數不談名德初二三果思惑未盡名為學人四果聖人見思永盡所作<span class='corr'>已</span>辦名為無學。</p>
</div>
<div class='div-orig'><p>摩訶波闍波提比丘尼。</p>
</div>
<div class='div-commentary'><p style="margin-left:1em">波闍波提此云愛道即佛姨母。</p>
</div>
<div class='div-orig'><p>與眷屬六千人俱。</p>
</div>
<div class='div-commentary'><p style="margin-left:1em">六千尼眾皆是眷屬。</p>
</div>
<div class='div-orig'><p>羅睺羅母耶輸陀羅比丘尼。</p>
</div>
<div class='div-commentary'><p style="margin-left:1em">耶輸陀羅此云華色即羅睺羅母。</p>
</div>
<div class='div-orig'><p>六與眷屬俱。</p>
</div>
<div class='div-commentary'><p style="margin-left:1em">眷屬之稱亦尼眾也。</p>
</div>
<div class='div-orig'><p>菩薩摩訶薩八萬人。</p>
</div>
<div class='div-commentary'><p style="margin-left:1em">菩薩此云道心摩訶薩此云大眾生。</p>
</div>
<div class='div-orig'><p>皆於阿耨多羅三藐三菩提不退轉。</p>
</div>
<div class='div-commentary'><p style="margin-left:1em">阿耨多羅此云無上三藐此云正等正以簡邪等謂平等佛與眾生其性無二三菩提此云正覺正能覺了一切諸法不退轉有三一位次不退減二功行不退怯三正念不退失。</p>
</div>
<div class='div-orig'><p>皆得陀羅尼。</p>
</div>
<div class='div-commentary'><p style="margin-left:1em">此云總持護善令生遮惡不起總攝持故。</p>
</div>
<div class='div-orig'><p>樂說辯才。</p>
</div>
<div class='div-commentary'><p style="margin-left:1em">才智辯捷樂說無窮。</p>
</div>
<div class='div-orig'><p>轉不退轉法輪。</p>
</div>
<div class='div-commentary'><p style="margin-left:1em">利根菩薩是能轉之智人不退法輪是所轉之妙法。</p>
</div>
<div class='div-orig'><p>供養無量百千諸佛。</p>
</div>
<div class='div-commentary'><p style="margin-left:1em">深心承順名供養佛。</p>
</div>
<div class='div-orig'><p>於諸佛所植眾德本。</p>
</div>
<div class='div-commentary'><p style="margin-left:1em">廣種善因名植德本。</p>
</div>
<div class='div-orig'><p>常為諸佛之所稱歎。</p>
</div>
<div class='div-commentary'><p style="margin-left:1em">以德重故常得諸佛稱名歎德。</p>
</div>
<div class='div-orig'><p>以慈修身。</p>
</div>
<div class='div-commentary'><p style="margin-left:1em">慈能與樂以此修身。</p>
</div>
<div class='div-orig'><p>善入佛慧。</p>
</div>
<div class='div-commentary'><p style="margin-left:1em">佛之心者大慈悲是能修大慈則是善入佛之智慧。</p>
</div>
<div class='div-orig'><p>通達大智。</p>
</div>
<div class='div-commentary'><p style="margin-left:1em">於諸智中佛智最上達大智者即佛見知。</p>
</div>
<div class='div-orig'><p>到於彼岸。</p>
</div>
<div class='div-commentary'><p style="margin-left:1em">究竟至於菩提彼岸。</p>
</div>
<div class='div-orig'><p>名稱普聞無量世界。</p>
</div>
<div class='div-commentary'><p style="margin-left:1em">名字稱呼遠聞諸國。</p>
</div>
<div class='div-orig'><p>能度無數百千眾生。</p>
</div>
<div class='div-commentary'><p style="margin-left:1em">所證至深所化至眾。</p>
</div>
<div class='div-orig'><p>其名曰。</p>
</div>
<div class='div-commentary'><p style="margin-left:1em">上是歎德下出其名。</p>
</div>
<div class='div-orig'><p>文殊師利菩薩。</p>
</div>
<div class='div-commentary'><p style="margin-left:1em">此云妙德思益經云雖說諸法而不取法相名為妙德。</p>
</div>
<div class='div-orig'><p>觀世音菩薩。</p>
</div>
<div class='div-commentary'><p style="margin-left:1em">楞嚴經云由我不自觀音以觀觀者是故能令十方世界苦惱眾生聞其音聲皆得解脫。</p>
</div>
<div class='div-orig'><p>得大勢菩薩。</p>
</div>
<div class='div-commentary'><p style="margin-left:1em">亦名大勢至無量壽經云此菩薩行時十方世界皆悉震動坐時七寶國土一時動搖是故號此菩薩名大勢至。</p>
</div>
<div class='div-orig'><p>常精進菩薩。</p>
</div>
<div class='div-commentary'><p style="margin-left:1em">大寶積經云是菩薩為一眾生經無量劫隨逐不捨或不受化而此菩薩亦無一念棄捨之心名常精進。</p>
</div>
<div class='div-orig'><p>不休息菩薩。</p>
</div>
<div class='div-commentary'><p style="margin-left:1em">思益經云恒河沙劫為一日夜是三十日為一月十二月為年經無量劫值無數佛修諸梵行然後受記名不休息上二菩薩於義似同各有主意常精進者為眾生故若親若疎終不棄捨不休息者為梵行故久習善因心不廢弛。</p>
</div>
<div class='div-orig'><p>寶掌菩薩。</p>
</div>
<div class='div-commentary'><p style="margin-left:1em">普超經云常以實心通諸慧性為人講宣於諸珍寶無所貪惜垂手為人故名寶掌。</p>
</div>
<div class='div-orig'><p>藥王菩薩。</p>
</div>
<div class='div-commentary'><p style="margin-left:1em">悲華經云無始劫來作大醫王救諸苦惱於賢劫中後當成佛名曰樓至。</p>
</div>
<div class='div-orig'><p>勇施菩薩。</p>
</div>
<div class='div-commentary'><p style="margin-left:1em">義約菩薩發勇猛心開大施門普利一切。</p>
</div>
<div class='div-orig'><p>寶月菩薩。</p>
</div>
<div class='div-commentary'><p style="margin-left:1em">義約菩薩懷於至寶饒益眾生如月清涼能除熱惱。</p>
</div>
<div class='div-orig'><p>月光菩薩。</p>
</div>
<div class='div-commentary'><p style="margin-left:1em">義約菩薩具大智慧如月光明清涼照世。</p>
</div>
<div class='div-orig'><p>滿月菩薩。</p>
</div>
<div class='div-commentary'><p style="margin-left:1em">義約菩薩久修梵行垢盡慧明如淨滿月。</p>
</div>
<div class='div-orig'><p>大力菩薩。</p>
</div>
<div class='div-commentary'><p style="margin-left:1em">義約菩薩具諸功德有大力量能拔濟他。</p>
</div>
<div class='div-orig'><p>無量力菩薩。</p>
</div>
<div class='div-commentary'><p style="margin-left:1em">義約菩薩深大慈悲力量無邊不可稱計。</p>
</div>
<div class='div-orig'><p>越三界菩薩。</p>
</div>
<div class='div-commentary'><p style="margin-left:1em">義約菩薩福德深厚有大智慧超越世間。</p>
</div>
<div class='div-orig'><p>䟦陀婆羅菩薩。</p>
</div>
<div class='div-commentary'><p style="margin-left:1em">此云善守思益經云善能守護一切眾生若聞其名是人必定得三菩提。</p>
</div>
<div class='div-orig'><p>彌勒菩薩。</p>
</div>
<div class='div-commentary'><p style="margin-left:1em">此云慈氏思益經云若有眾生見此菩薩應時即獲慈心三昧。</p>
</div>
<div class='div-orig'><p>寶積菩薩。</p>
</div>
<div class='div-commentary'><p style="margin-left:1em">義約菩薩歷劫勤苦修諸三昧法寶充積西竺經文其數甚多傳來此方十無一二是以釋名多無所出。</p>
</div>
<div class='div-orig'><p>導師菩薩。</p>
</div>
<div class='div-commentary'><p style="margin-left:1em">思益經云於邪見者生大悲心令入正道名曰導師。</p>
</div>
<div class='div-orig'><p>如是等菩薩摩訶薩八萬人俱。</p>
</div>
<div class='div-commentary'><p style="margin-left:1em">八萬之眾略舉十八是故結云如是等俱。</p>
</div>
<div class='div-orig'><p>爾時釋提桓因。</p>
</div>
<div class='div-commentary'><p style="margin-left:1em">此云天帝或云帝釋即是華梵雙標欲界第二忉利天王言忉利者此云三十三由須彌頂有其四峯每峰八天帝釋居中總名三十三天。</p>
</div>
<div class='div-orig'><p>與其眷屬二萬天子俱。</p>
</div>
<div class='div-commentary'><p style="margin-left:1em">眷屬二萬即忉利天諸天子也。</p>
</div>
<div class='div-orig'><p>復有名。</p>
</div>
<div class='div-commentary'><p style="margin-left:1em">此一名字通指下文諸天子也。</p>
</div>
<div class='div-orig'><p>月天子。</p>
</div>
<div class='div-commentary'><p style="margin-left:1em">月宮天子也。</p>
</div>
<div class='div-orig'><p>普香天子。</p>
</div>
<div class='div-commentary'><p style="margin-left:1em">或云即星宮天子北辰處中眾星拱之。</p>
</div>
<div class='div-orig'><p>寶光天子。</p>
</div>
<div class='div-commentary'><p style="margin-left:1em">或云即日宮天子光明寶燄照臨下士故云寶光光明經云日王赫燄放千光光明此三天子即帝釋內臣如今宰輔也。</p>
</div>
<div class='div-orig'><p>四大天王。</p>
</div>
<div class='div-commentary'><p style="margin-left:1em">東方持國南方增長西方廣目北方多聞四大天王各領部屬居於四方即帝釋外臣如今制閫也。</p>
</div>
<div class='div-orig'><p>與其眷屬萬天子俱。</p>
</div>
<div class='div-commentary'><p style="margin-left:1em">即上三天子四天王眷屬之眾諸天子也。</p>
</div>
<div class='div-orig'><p>自在天子。</p>
</div>
<div class='div-commentary'><p style="margin-left:1em">欲界第五化樂天主也以<span class='corr'>己</span>神力化現境界隨心受用故云自在。</p>
</div>
<div class='div-orig'><p>大自在天子。</p>
</div>
<div class='div-commentary'><p style="margin-left:1em">欲界第六他化自在天主也凡諸勝妙皆他所化現成愛用自不費力勝前第五化樂天宮故云大自在天。</p>
</div>
<div class='div-orig'><p>與其眷屬三萬天子俱。</p>
</div>
<div class='div-commentary'><p style="margin-left:1em">即上化樂他化二處天主眷屬之眾諸天子也。</p>
</div>
<div class='div-orig'><p>娑婆世界主梵天王。</p>
</div>
<div class='div-commentary'><p style="margin-left:1em">娑婆此云堪忍堪能忍愛一切苦惱不知出離世為遷流即過現未名三世也界為方位東西南北四維上下名為界也三世十方堪忍之境屬梵天王之所統御故云王也此標王位下文方始指出王名。</p>
</div>
<div class='div-orig'><p>尸棄大梵。</p>
</div>
<div class='div-commentary'><p style="margin-left:1em">梵語樹提尸棄此翻為火大梵尊天修火光定出離欲境為梵天王即大千世界娑婆主也。</p>
</div>
<div class='div-orig'><p>光明大梵等。</p>
</div>
<div class='div-commentary'><p style="margin-left:1em">光明即二禪<span class='corr'>已</span>上少光天無量光天光音天等色界梵天是諸天王及以天眾果報殊勝身有光明故曰光明大梵等及色界天頂摩醯首羅於梵天中得自在故亦名大自在。</p>
</div>
<div class='div-orig'><p>與其眷屬萬二千天子俱。</p>
</div>
<div class='div-commentary'><p style="margin-left:1em">即諸梵天王眷屬之眾諸天子也。</p>
</div>
<div class='div-orig'><p>有八龍王難陀龍王。</p>
</div>
<div class='div-commentary'><p style="margin-left:1em">此云歡喜護摩竭國人聞其名皆悉歡喜。</p>
</div>
<div class='div-orig'><p>䟦難陀龍王。</p>
</div>
<div class='div-commentary'><p style="margin-left:1em">此云善與上難陀兄弟也。</p>
</div>
<div class='div-orig'><p>娑伽羅龍王。</p>
</div>
<div class='div-commentary'><p style="margin-left:1em">此云醎海龍居海中從處為名。</p>
</div>
<div class='div-orig'><p>和脩吉龍王。</p>
</div>
<div class='div-commentary'><p style="margin-left:1em">此云多頭於一身上示現多頭表一法中出無量法。</p>
</div>
<div class='div-orig'><p>德叉迦龍王。</p>
</div>
<div class='div-commentary'><p style="margin-left:1em">此云現毒示現毒相以化於人。</p>
</div>
<div class='div-orig'><p>阿那婆達多龍王。</p>
</div>
<div class='div-commentary'><p style="margin-left:1em">此云無熱雪山頂有無熱惱池龍居其中。</p>
</div>
<div class='div-orig'><p>摩那斯龍王。</p>
</div>
<div class='div-commentary'><p style="margin-left:1em">此云大身以太善心現大神力護法利生。</p>
</div>
<div class='div-orig'><p>優鉢羅龍王等。</p>
</div>
<div class='div-commentary'><p style="margin-left:1em">此云黛色蓮華池也龍居池中以蓮顯德。</p>
</div>
<div class='div-orig'><p>各與若干百千眷屬俱。</p>
</div>
<div class='div-commentary'><p style="margin-left:1em">八大龍王所部之眾。</p>
</div>
<div class='div-orig'><p>有四緊那羅王。</p>
</div>
<div class='div-commentary'><p style="margin-left:1em">此云歌神天帝歌樂用此神也。</p>
</div>
<div class='div-orig'><p>法緊那羅王。</p>
</div>
<div class='div-commentary'><p style="margin-left:1em">佛說法時諸天弦歌以讚於佛。</p>
</div>
<div class='div-orig'><p>妙法緊那羅王。</p>
</div>
<div class='div-commentary'><p style="margin-left:1em">作妙法樂以讚於佛。</p>
</div>
<div class='div-orig'><p>大法緊那羅王。</p>
</div>
<div class='div-commentary'><p style="margin-left:1em">讚詠大乘清淨法也。</p>
</div>
<div class='div-orig'><p>持法緊那羅王。</p>
</div>
<div class='div-commentary'><p style="margin-left:1em">任持正法播於音樂。</p>
</div>
<div class='div-orig'><p>各與若干百千眷屬俱。</p>
</div>
<div class='div-commentary'><p style="margin-left:1em">四種歌神所部之眾。</p>
</div>
<div class='div-orig'><p>有四乾闥婆王。</p>
</div>
<div class='div-commentary'><p style="margin-left:1em">此云嗅香以香為食天帝作樂即用此神。</p>
</div>
<div class='div-orig'><p>樂乾闥婆王。</p>
</div>
<div class='div-commentary'><p style="margin-left:1em">樂者橦也宅江切倒伎也即緣竿倒擲之類。</p>
</div>
<div class='div-orig'><p>樂音乾闥婆王。</p>
</div>
<div class='div-commentary'><p style="margin-left:1em">即奏皷樂者。</p>
</div>
<div class='div-orig'><p>美乾闥婆王。</p>
</div>
<div class='div-commentary'><p style="margin-left:1em">作橦倒伎最美觀者。</p>
</div>
<div class='div-orig'><p>美音乾闥婆王。</p>
</div>
<div class='div-commentary'><p style="margin-left:1em">即奏音樂最美妙者。</p>
</div>
<div class='div-orig'><p>各與若干百千眷屬俱。</p>
</div>
<div class='div-commentary'><p style="margin-left:1em">四種樂王所部之眾。</p>
</div>
<div class='div-orig'><p>有四阿修羅王。</p>
</div>
<div class='div-commentary'><p style="margin-left:1em">此云無端正形皃醜惡故。</p>
</div>
<div class='div-orig'><p>婆稚阿修羅王。</p>
</div>
<div class='div-commentary'><p style="margin-left:1em">此云最勝能勝一切情欲境故。</p>
</div>
<div class='div-orig'><p>佉羅騫䭾阿修羅王。</p>
</div>
<div class='div-commentary'><p style="margin-left:1em">此云廣肩脾以能荷法故。</p>
</div>
<div class='div-orig'><p>毗摩質多羅阿修羅王。</p>
</div>
<div class='div-commentary'><p style="margin-left:1em">此云淨心帝釋夫人舍脂父也。</p>
</div>
<div class='div-orig'><p>羅睺阿修羅王。</p>
</div>
<div class='div-commentary'><p style="margin-left:1em">此云障持其身長廣手持日月障覆光明。</p>
</div>
<div class='div-orig'><p>各與若干百千眷屬俱。</p>
</div>
<div class='div-commentary'><p style="margin-left:1em">四種脩羅眷屬眾也。</p>
</div>
<div class='div-orig'><p>有四迦樓羅王。</p>
</div>
<div class='div-commentary'><p style="margin-left:1em">此云金翅鳥羽毛金色故。</p>
</div>
<div class='div-orig'><p>大威德迦樓羅王。</p>
</div>
<div class='div-commentary'><p style="margin-left:1em">威德最大勝諸同類。</p>
</div>
<div class='div-orig'><p>大身迦樓羅王。</p>
</div>
<div class='div-commentary'><p style="margin-left:1em">居四天下大樹之上兩翅展開相去三百三十六萬里。</p>
</div>
<div class='div-orig'><p>大滿迦樓羅王。</p>
</div>
<div class='div-commentary'><p style="margin-left:1em">翅扇水開入海噉龍大滿其意。</p>
</div>
<div class='div-orig'><p>如意迦樓羅王。</p>
</div>
<div class='div-commentary'><p style="margin-left:1em">此鳥頸上有如意珠。</p>
</div>
<div class='div-orig'><p>各與若干百千眷屬俱。</p>
</div>
<div class='div-commentary'><p style="margin-left:1em">四金翅鳥眷屬之眾。</p>
</div>
<div class='div-orig'><p>韋提希子阿闍世王。</p>
</div>
<div class='div-commentary'><p style="margin-left:1em">韋提希此云思惟阿闍世此云折指小指折故此折指王是思惟子子母合稱。</p>
</div>
<div class='div-orig'><p>與若干百千眷屬俱。</p>
</div>
<div class='div-commentary'><p style="margin-left:1em">與人王眾諸眷屬也。</p>
</div>
<div class='div-orig'><p>各禮佛足。</p>
</div>
<div class='div-commentary'><p style="margin-left:1em">以手接足禮拜於佛。</p>
</div>
<div class='div-orig'><p>退坐一面。</p>
</div>
<div class='div-commentary'><p style="margin-left:1em">禮<span class='corr'>已</span>退身就一而坐。</p>
</div>
<div class='div-orig'><p>爾時世尊四眾圍繞。</p>
</div>
<div class='div-commentary'><p style="margin-left:1em">僧尼士女周圍旋繞或就經說因佛放光身子與眾騰疑致請發起眾也文殊彌勒助佛揚化如影隨形如谷答響影響眾也學無學人從佛聞法得道受記當機眾也餘雖預聞心未明了用為遠因結緣眾也。</p>
</div>
<div class='div-orig'><p>供養恭敬。</p>
</div>
<div class='div-commentary'><p style="margin-left:1em">奉供事養肅恭致敬義通三業及以六塵合掌頂禮翹勤跪足身供養也敘述功德發言讚歎口供養也念佛恩德無暫忘時心供養也六塵奉上事供養也一性契如理供養也理事圓妙實相供也。</p>
</div>
<div class='div-orig'><p>尊重讚歎。</p>
</div>
<div class='div-commentary'><p style="margin-left:1em">極誠崇奉尊也感德深尊重也談其道德讚也嗟吁莫及嘆也。</p>
</div>
<div class='div-orig'><p>為諸菩薩。</p>
</div>
<div class='div-commentary'><p style="margin-left:1em">所為眾也。</p>
</div>
<div class='div-orig'><p>說大乘經。</p>
</div>
<div class='div-commentary'><p style="margin-left:1em">言出佛口名之為說經談實相名之為大力能運載名之為乘。</p>
</div>
<div class='div-orig'><p>名無量義。</p>
</div>
<div class='div-commentary'><p style="margin-left:1em">於一法中出無量義經云二法三道四果也二法即漸頓也三道即三乘也四果即聲聞緣覺菩薩及佛四位聖果。</p>
</div>
<div class='div-orig'><p>教菩薩法。</p>
</div>
<div class='div-commentary'><p style="margin-left:1em">以上諸法大乘之義教示菩薩。</p>
</div>
<div class='div-orig'><p>佛所護念。</p>
</div>
<div class='div-commentary'><p style="margin-left:1em">一切諸佛為能護念無量義經教菩薩法是所護念。</p>
</div>
<div class='div-orig'><p>佛說此經<span class='corr'>已</span>。</p>
</div>
<div class='div-commentary'><p style="margin-left:1em">說無量義經<span class='corr'>已</span>。</p>
</div>
<div class='div-orig'><p>結加趺坐。</p>
</div>
<div class='div-commentary'><p style="margin-left:1em">趺足背也先以右足壓左足上次以左足壓右足上名曰加趺。</p>
</div>
<div class='div-orig'><p>入於無量義處三昧。</p>
</div>
<div class='div-commentary'><p style="margin-left:1em">三昧此云正定若但虗言而不履踐無量義海諸三昧門豈能成就故佛入定為人作則。</p>
</div>
<div class='div-orig'><p>身心不動。</p>
</div>
<div class='div-commentary'><p style="margin-left:1em">身不動色定也心不動性定也。</p>
</div>
<div class='div-orig'><p>是時天雨曼陀羅華。</p>
</div>
<div class='div-commentary'><p style="margin-left:1em">雨去聲從天下也曼陀羅此云適意亦名小白華。</p>
</div>
<div class='div-orig'><p>摩訶曼陀羅華。</p>
</div>
<div class='div-commentary'><p style="margin-left:1em">此云大適意亦名大白華。</p>
</div>
<div class='div-orig'><p>曼殊沙華。</p>
</div>
<div class='div-commentary'><p style="margin-left:1em">小赤華也。</p>
</div>
<div class='div-orig'><p>摩訶曼殊沙華。</p>
</div>
<div class='div-commentary'><p style="margin-left:1em">大赤華也天雨四華表住行向地四十位也。</p>
</div>
<div class='div-orig'><p>而散佛上。</p>
</div>
<div class='div-commentary'><p style="margin-left:1em">散佛上者表於佛境修功德因。</p>
</div>
<div class='div-orig'><p>及諸大眾。</p>
</div>
<div class='div-commentary'><p style="margin-left:1em">表供一切悉令成佛。</p>
</div>
<div class='div-orig'><p>普佛世界。</p>
</div>
<div class='div-commentary'><p style="margin-left:1em">普徧十方三世佛境。</p>
</div>
<div class='div-orig'><p>六種震動。</p>
</div>
<div class='div-commentary'><p style="margin-left:1em">地表心體善念動時六情諸根悉轉為善。</p>
</div>
<div class='div-orig'><p>爾時會中。</p>
</div>
<div class='div-commentary'><p style="margin-left:1em">無量義會。</p>
</div>
<div class='div-orig'><p>比丘比丘尼。</p>
</div>
<div class='div-commentary'><p style="margin-left:1em">如上。</p>
</div>
<div class='div-orig'><p>優婆塞。</p>
</div>
<div class='div-commentary'><p style="margin-left:1em">此云清信男。</p>
</div>
<div class='div-orig'><p>優婆夷。</p>
</div>
<div class='div-commentary'><p style="margin-left:1em">此云清信女。</p>
</div>
<div class='div-orig'><p>天龍夜叉。</p>
</div>
<div class='div-commentary'><p style="margin-left:1em">諸天王等及天眷屬諸龍王等及龍眷屬夜叉此云勇健鬼。</p>
</div>
<div class='div-orig'><p>乾闥婆阿脩羅迦樓羅緊那羅摩睺羅伽。</p>
</div>
<div class='div-commentary'><p style="margin-left:1em">並如上解。</p>
</div>
<div class='div-orig'><p>人。</p>
</div>
<div class='div-commentary'><p style="margin-left:1em">世間之人。</p>
</div>
<div class='div-orig'><p>非人。</p>
</div>
<div class='div-commentary'><p style="margin-left:1em">大仙脩羅地獄餓鬼等。</p>
</div>
<div class='div-orig'><p>及諸小王。</p>
</div>
<div class='div-commentary'><p style="margin-left:1em">世間粟散諸小王也。</p>
</div>
<div class='div-orig'><p>轉輪聖王。</p>
</div>
<div class='div-commentary'><p style="margin-left:1em">金銀銅鐵四輪王也。</p>
</div>
<div class='div-orig'><p>是諸大眾。</p>
</div>
<div class='div-commentary'><p style="margin-left:1em">指上所列。</p>
</div>
<div class='div-orig'><p>得未曾有。</p>
</div>
<div class='div-commentary'><p style="margin-left:1em">雨華動地昔未曾見今得見之云未曾有。</p>
</div>
<div class='div-orig'><p>歡喜合掌。</p>
</div>
<div class='div-commentary'><p style="margin-left:1em">覩相歡喜合掌致敬。</p>
</div>
<div class='div-orig'><p>一心觀佛。</p>
</div>
<div class='div-commentary'><p style="margin-left:1em">專注一心瞻仰於佛。</p>
</div>
<div class='div-orig'><p>爾時佛放眉間白毫相光。</p>
</div>
<div class='div-commentary'><p style="margin-left:1em">佛眉中間有一白毫長一丈五尺色如珂雪宛轉眉間外有八稜中空如筒放大光明從中而出兩眉即表空有二邊毫表中道。</p>
</div>
<div class='div-orig'><p>照東方萬八千世界。</p>
</div>
<div class='div-commentary'><p style="margin-left:1em">東方為動之主萬八千者表十八界。</p>
</div>
<div class='div-orig'><p>靡不周徧。</p>
</div>
<div class='div-commentary'><p style="margin-left:1em">其光大盛無不徧滿。</p>
</div>
<div class='div-orig'><p>下至阿鼻地獄。</p>
</div>
<div class='div-commentary'><p style="margin-left:1em">阿鼻此云無間地獄眾生常受眾苦無有間斷。</p>
</div>
<div class='div-orig'><p>上至阿迦尼吒天。</p>
</div>
<div class='div-commentary'><p style="margin-left:1em">此云色究竟下至地獄上至色頂中間所有無不徧照。</p>
</div>
<div class='div-orig'><p>於此世界。</p>
</div>
<div class='div-commentary'><p style="margin-left:1em">上諸世界。</p>
</div>
<div class='div-orig'><p>盡見彼土。</p>
</div>
<div class='div-commentary'><p style="margin-left:1em">欲色之境。</p>
</div>
<div class='div-orig'><p>六趣眾生。</p>
</div>
<div class='div-commentary'><p style="margin-left:1em">天人脩羅地獄餓鬼畜生約業分六各自趣向。</p>
</div>
<div class='div-orig'><p>又見彼土。</p>
</div>
<div class='div-commentary'><p style="margin-left:1em">萬八千土。</p>
</div>
<div class='div-orig'><p>現在諸佛。</p>
</div>
<div class='div-commentary'><p style="margin-left:1em">現在說法諸佛世尊。</p>
</div>
<div class='div-orig'><p>及聞諸佛。</p>
</div>
<div class='div-commentary'><p style="margin-left:1em">耳聽曰聞。</p>
</div>
<div class='div-orig'><p>所說經法。</p>
</div>
<div class='div-commentary'><p style="margin-left:1em">佛為能說法是所說。</p>
</div>
<div class='div-orig'><p>并見彼諸比丘比丘尼。</p>
</div>
<div class='div-commentary'><p style="margin-left:1em">他方世界出家僧尼。</p>
</div>
<div class='div-orig'><p>優婆塞優婆夷。</p>
</div>
<div class='div-commentary'><p style="margin-left:1em">他方世界在家士女。</p>
</div>
<div class='div-orig'><p>諸修行得道者。</p>
</div>
<div class='div-commentary'><p style="margin-left:1em">修攝其心行於聖行得入道者。</p>
</div>
<div class='div-orig'><p>復見諸菩薩摩訶薩。</p>
</div>
<div class='div-commentary'><p style="margin-left:1em">大乘眾也。</p>
</div>
<div class='div-orig'><p>種種因緣。</p>
</div>
<div class='div-commentary'><p style="margin-left:1em">因即善心緣即善境心境非一故曰種種。</p>
</div>
<div class='div-orig'><p>種種信解。</p>
</div>
<div class='div-commentary'><p style="margin-left:1em">於諸法上起信解心。</p>
</div>
<div class='div-orig'><p>種種相貌。</p>
</div>
<div class='div-commentary'><p style="margin-left:1em">法門無量相貌不同。</p>
</div>
<div class='div-orig'><p>行菩薩道。</p>
</div>
<div class='div-commentary'><p style="margin-left:1em">六度萬行是菩薩道踐履名行。</p>
</div>
<div class='div-orig'><p>復見諸佛。</p>
</div>
<div class='div-commentary'><p style="margin-left:1em">他方諸佛。</p>
</div>
<div class='div-orig'><p>般涅槃者。</p>
</div>
<div class='div-commentary'><p style="margin-left:1em">此云寂滅機薪既盡應火云亡名為寂滅。</p>
</div>
<div class='div-orig'><p>復見諸佛。</p>
</div>
<div class='div-commentary'><p style="margin-left:1em">亦他方佛。</p>
</div>
<div class='div-orig'><p>般涅槃後。</p>
</div>
<div class='div-commentary'><p style="margin-left:1em">滅度之後。</p>
</div>
<div class='div-orig'><p>以佛舍利。</p>
</div>
<div class='div-commentary'><p style="margin-left:1em">此云骨身。</p>
</div>
<div class='div-orig'><p>起七寶塔。</p>
</div>
<div class='div-commentary'><p style="margin-left:1em">梵語塔婆此云高顯處七種珍寶為佛起塔。</p>
</div>
<div class='div-orig'><p>爾時彌勒菩薩作是念。</p>
</div>
<div class='div-commentary'><p style="margin-left:1em">因光見土所以作念。</p>
</div>
<div class='div-orig'><p>今者世尊。</p>
</div>
<div class='div-commentary'><p style="margin-left:1em">釋迦如來。</p>
</div>
<div class='div-orig'><p>現神變相。</p>
</div>
<div class='div-commentary'><p style="margin-left:1em">化現神通變淨土相。</p>
</div>
<div class='div-orig'><p>以何因緣。</p>
</div>
<div class='div-commentary'><p style="margin-left:1em">何因何緣。</p>
</div>
<div class='div-orig'><p>而有此瑞。</p>
</div>
<div class='div-commentary'><p style="margin-left:1em">有此所現奇瑞之相。</p>
</div>
<div class='div-orig'><p>今佛世尊。</p>
</div>
<div class='div-commentary'><p style="margin-left:1em">謂釋迦佛。</p>
</div>
<div class='div-orig'><p>入于三昧。</p>
</div>
<div class='div-commentary'><p style="margin-left:1em">說經之後入于正定。</p>
</div>
<div class='div-orig'><p>是不可思議。</p>
</div>
<div class='div-commentary'><p style="margin-left:1em">是之瑞相不可心思及以口議。</p>
</div>
<div class='div-orig'><p>現希有事。</p>
</div>
<div class='div-commentary'><p style="margin-left:1em">現希奇事非世所有。</p>
</div>
<div class='div-orig'><p>當以問誰。</p>
</div>
<div class='div-commentary'><p style="margin-left:1em">心自思擇當問何人。</p>
</div>
<div class='div-orig'><p>誰能答者。</p>
</div>
<div class='div-commentary'><p style="margin-left:1em">又復思求能答之者。</p>
</div>
<div class='div-orig'><p>復作此念。</p>
</div>
<div class='div-commentary'><p style="margin-left:1em">又復念言。</p>
</div>
<div class='div-orig'><p>是文殊師利。</p>
</div>
<div class='div-commentary'><p style="margin-left:1em">眾中上首大菩薩也。</p>
</div>
<div class='div-orig'><p>法王之子。</p>
</div>
<div class='div-commentary'><p style="margin-left:1em">佛名法王菩薩師佛名法王子。</p>
</div>
<div class='div-orig'><p><span class='corr'>已</span>曾親近供養。</p>
</div>
<div class='div-commentary'><p style="margin-left:1em">菩薩久<span class='corr'>已</span>親炙近傍身心恭敬供養奉事。</p>
</div>
<div class='div-orig'><p>過去無量諸佛。</p>
</div>
<div class='div-commentary'><p style="margin-left:1em">所親近境。</p>
</div>
<div class='div-orig'><p>必應見此希有之相。</p>
</div>
<div class='div-commentary'><p style="margin-left:1em">事佛既多必然曾見此奇瑞相。</p>
</div>
<div class='div-orig'><p>我今當問。</p>
</div>
<div class='div-commentary'><p style="margin-left:1em">我今當問能知此者。</p>
</div>
<div class='div-orig'><p>爾時比丘比丘尼優婆塞優婆夷及諸天龍鬼神等咸作此念。</p>
</div>
<div class='div-commentary'><p style="margin-left:1em">是諸人等亦同作念。</p>
</div>
<div class='div-orig'><p>是佛光明。</p>
</div>
<div class='div-commentary'><p style="margin-left:1em">佛所放光。</p>
</div>
<div class='div-orig'><p>神通之相。</p>
</div>
<div class='div-commentary'><p style="margin-left:1em">神力通變發用之相。</p>
</div>
<div class='div-orig'><p>今當問誰。</p>
</div>
<div class='div-commentary'><p style="margin-left:1em">思欲請問。</p>
</div>
<div class='div-orig'><p>爾時彌勒菩薩欲自決疑。</p>
</div>
<div class='div-commentary'><p style="margin-left:1em">彌勒菩薩位居等覺所見瑞相心猶疑暗欲求開決。</p>
</div>
<div class='div-orig'><p>又觀四眾比丘比丘尼優婆塞優婆夷。</p>
</div>
<div class='div-commentary'><p style="margin-left:1em">即四眾也。</p>
</div>
<div class='div-orig'><p>及諸天龍鬼神等。</p>
</div>
<div class='div-commentary'><p style="margin-left:1em">八部眾也。</p>
</div>
<div class='div-orig'><p>眾會之心。</p>
</div>
<div class='div-commentary'><p style="margin-left:1em">即如上說今當問誰。</p>
</div>
<div class='div-orig'><p>而問文殊師利言。</p>
</div>
<div class='div-commentary'><p style="margin-left:1em">為<span class='corr'>己</span>及眾問文殊也。</p>
</div>
<div class='div-orig'><p>以何因緣。</p>
</div>
<div class='div-commentary'><p style="margin-left:1em">問佛現瑞為何因緣。</p>
</div>
<div class='div-orig'><p>而有此瑞。</p>
</div>
<div class='div-commentary'><p style="margin-left:1em">謂放光明。</p>
</div>
<div class='div-orig'><p>神通之相。</p>
</div>
<div class='div-commentary'><p style="margin-left:1em">指上所現。</p>
</div>
<div class='div-orig'><p>放大光明。</p>
</div>
<div class='div-commentary'><p style="margin-left:1em">指上白毫。</p>
</div>
<div class='div-orig'><p>照于東方萬八千土。</p>
</div>
<div class='div-commentary'><p style="margin-left:1em">所照境也。</p>
</div>
<div class='div-orig'><p>悉見彼佛。</p>
</div>
<div class='div-commentary'><p style="margin-left:1em">見彼諸佛。</p>
</div>
<div class='div-orig'><p>國界莊嚴。</p>
</div>
<div class='div-commentary'><p style="margin-left:1em">依報嚴飾。</p>
</div>
<div class='div-orig'><p>於是彌勒菩薩欲重宣此義。</p>
</div>
<div class='div-commentary'><p style="margin-left:1em">前<span class='corr'>已</span>具述自他疑念今復以偈重宣前意。</p>
</div>
<div class='div-orig'><p>以偈問曰文殊師利導師何故。</p>
</div>
<div class='div-commentary'><p style="margin-left:1em">頌以何因緣。</p>
</div>
<div class='div-orig'><p>眉間白毫。</p>
</div>
<div class='div-commentary'><p style="margin-left:1em">頌前白毫。</p>
</div>
<div class='div-orig'><p>大光普照。</p>
</div>
<div class='div-commentary'><p style="margin-left:1em">頌照萬八千普徧世果。</p>
</div>
<div class='div-orig'><p>雨曼陀羅。</p>
</div>
<div class='div-commentary'><p style="margin-left:1em">頌雨二白華。</p>
</div>
<div class='div-orig'><p>曼殊沙華。</p>
</div>
<div class='div-commentary'><p style="margin-left:1em">頌雨二赤華。</p>
</div>
<div class='div-orig'><p>旃檀香風。</p>
</div>
<div class='div-commentary'><p style="margin-left:1em">前無此有。</p>
</div>
<div class='div-orig'><p>悅可眾心。</p>
</div>
<div class='div-commentary'><p style="margin-left:1em">所現之相悅懌稱可大眾之心。</p>
</div>
<div class='div-orig'><p>以是因緣。</p>
</div>
<div class='div-commentary'><p style="margin-left:1em">指上所現心境之相。</p>
</div>
<div class='div-orig'><p>地皆嚴淨。</p>
</div>
<div class='div-commentary'><p style="margin-left:1em">由神變故莊嚴清淨。</p>
</div>
<div class='div-orig'><p>而此世界。</p>
</div>
<div class='div-commentary'><p style="margin-left:1em">此娑婆界。</p>
</div>
<div class='div-orig'><p>六種震動。</p>
</div>
<div class='div-commentary'><p style="margin-left:1em">所謂一動二徧動三等徧動只動一處名之為動動四天下名為徧動動大千界名為等徧動二起三涌四震五吼六覺每一字中各具三義。</p>
</div>
<div class='div-orig'><p>時四部眾。</p>
</div>
<div class='div-commentary'><p style="margin-left:1em">指上四眾。</p>
</div>
<div class='div-orig'><p>咸皆歡喜。</p>
</div>
<div class='div-commentary'><p style="margin-left:1em">覩瑞心喜。</p>
</div>
<div class='div-orig'><p>身意快然。</p>
</div>
<div class='div-commentary'><p style="margin-left:1em">身中如前暢快喜悅。</p>
</div>
<div class='div-orig'><p>得未曾有。</p>
</div>
<div class='div-commentary'><p style="margin-left:1em">如此之事昔所未有。</p>
</div>
<div class='div-orig'><p>眉間光明。</p>
</div>
<div class='div-commentary'><p style="margin-left:1em">中道毫光。</p>
</div>
<div class='div-orig'><p>照于東方。</p>
</div>
<div class='div-commentary'><p style="margin-left:1em">光本普徧先照東方。</p>
</div>
<div class='div-orig'><p>萬八千土。</p>
</div>
<div class='div-commentary'><p style="margin-left:1em">所照之境。</p>
</div>
<div class='div-orig'><p>皆如金色。</p>
</div>
<div class='div-commentary'><p style="margin-left:1em">如來毫光所照如是。</p>
</div>
<div class='div-orig'><p>從阿鼻獄上至有頂諸世界中。</p>
</div>
<div class='div-commentary'><p style="margin-left:1em">獨舉上下中間普徧。</p>
</div>
<div class='div-orig'><p>六道眾生。</p>
</div>
<div class='div-commentary'><p style="margin-left:1em">如上。</p>
</div>
<div class='div-orig'><p>生死所趣。</p>
</div>
<div class='div-commentary'><p style="margin-left:1em">死此趣彼。</p>
</div>
<div class='div-orig'><p>善惡業緣。</p>
</div>
<div class='div-commentary'><p style="margin-left:1em">眾生所作善惡因緣。</p>
</div>
<div class='div-orig'><p>受報好醜。</p>
</div>
<div class='div-commentary'><p style="margin-left:1em">隨業受報好妙醜惡。</p>
</div>
<div class='div-orig'><p>於此悉見。</p>
</div>
<div class='div-commentary'><p style="margin-left:1em">於毫光中皆悉得見。</p>
</div>
<div class='div-orig'><p>又覩諸佛。</p>
</div>
<div class='div-commentary'><p style="margin-left:1em">又復覩見萬八千土其中諸佛。</p>
</div>
<div class='div-orig'><p>聖主師子。</p>
</div>
<div class='div-commentary'><p style="margin-left:1em">如來世尊眾聖中主譬如師子百獸中主。</p>
</div>
<div class='div-orig'><p>演說經典。</p>
</div>
<div class='div-commentary'><p style="margin-left:1em">流演解說經文典法。</p>
</div>
<div class='div-orig'><p>微妙第一。</p>
</div>
<div class='div-commentary'><p style="margin-left:1em">義理第一微妙深遠。</p>
</div>
<div class='div-orig'><p>其聲清淨。</p>
</div>
<div class='div-commentary'><p style="margin-left:1em">所說法音清潔白淨。</p>
</div>
<div class='div-orig'><p>出柔輭音。</p>
</div>
<div class='div-commentary'><p style="margin-left:1em">音出慈悲柔和善軟。</p>
</div>
<div class='div-orig'><p>教諸菩薩。</p>
</div>
<div class='div-commentary'><p style="margin-left:1em">一一諸佛所教之眾。</p>
</div>
<div class='div-orig'><p>無數億萬。</p>
</div>
<div class='div-commentary'><p style="margin-left:1em">數目眾多不可稱計。</p>
</div>
<div class='div-orig'><p>梵音深妙。</p>
</div>
<div class='div-commentary'><p style="margin-left:1em">梵淨也意深語妙。</p>
</div>
<div class='div-orig'><p>令人樂聞。</p>
</div>
<div class='div-commentary'><p style="margin-left:1em">使人願聞。</p>
</div>
<div class='div-orig'><p>各於世界。</p>
</div>
<div class='div-commentary'><p style="margin-left:1em">萬八千土。</p>
</div>
<div class='div-orig'><p>講說正法。</p>
</div>
<div class='div-commentary'><p style="margin-left:1em">講明解脫正真之法。</p>
</div>
<div class='div-orig'><p>種種因緣。</p>
</div>
<div class='div-commentary'><p style="margin-left:1em">無數方便成佛因緣。</p>
</div>
<div class='div-orig'><p>以無量喻。</p>
</div>
<div class='div-commentary'><p style="margin-left:1em">引無數事以為譬喻。</p>
</div>
<div class='div-orig'><p>照明佛法。</p>
</div>
<div class='div-commentary'><p style="margin-left:1em">以智明法如光照物。</p>
</div>
<div class='div-orig'><p>開悟眾生。</p>
</div>
<div class='div-commentary'><p style="margin-left:1em">開發悟明一切眾類。</p>
</div>
<div class='div-orig'><p>若人遭苦。</p>
</div>
<div class='div-commentary'><p style="margin-left:1em">遇世苦厄。</p>
</div>
<div class='div-orig'><p>厭老病死。</p>
</div>
<div class='div-commentary'><p style="margin-left:1em">厭棄四相周而復始。</p>
</div>
<div class='div-orig'><p>為說涅槃。</p>
</div>
<div class='div-commentary'><p style="margin-left:1em">為說出世寂滅之樂。</p>
</div>
<div class='div-orig'><p>盡諸苦際。</p>
</div>
<div class='div-commentary'><p style="margin-left:1em">四果聖人出離三界名盡苦際。</p>
</div>
<div class='div-orig'><p>若人有福。</p>
</div>
<div class='div-commentary'><p style="margin-left:1em">有諸福量。</p>
</div>
<div class='div-orig'><p>曾供養佛。</p>
</div>
<div class='div-commentary'><p style="margin-left:1em">宿曾修供於佛有緣。</p>
</div>
<div class='div-orig'><p>志求勝法。</p>
</div>
<div class='div-commentary'><p style="margin-left:1em">立志欲求殊勝之法。</p>
</div>
<div class='div-orig'><p>為說緣覺。</p>
</div>
<div class='div-commentary'><p style="margin-left:1em">與此等說十二緣法令觀世緣覺了法性。</p>
</div>
<div class='div-orig'><p>若有佛子。</p>
</div>
<div class='div-commentary'><p style="margin-left:1em">菩薩習大名為佛子。</p>
</div>
<div class='div-orig'><p>修種種行。</p>
</div>
<div class='div-commentary'><p style="margin-left:1em">發心修習六度萬行。</p>
</div>
<div class='div-orig'><p>求無上慧。</p>
</div>
<div class='div-commentary'><p style="margin-left:1em">求於無上佛之智慧。</p>
</div>
<div class='div-orig'><p>為說淨道。</p>
</div>
<div class='div-commentary'><p style="margin-left:1em">為是等說清淨佛道。</p>
</div>
<div class='div-orig'><p>文殊師利。</p>
</div>
<div class='div-commentary'><p style="margin-left:1em">所對告人。</p>
</div>
<div class='div-orig'><p>我住於此。</p>
</div>
<div class='div-commentary'><p style="margin-left:1em">住此娑婆。</p>
</div>
<div class='div-orig'><p>見聞若斯。</p>
</div>
<div class='div-commentary'><p style="margin-left:1em">眼見佛境耳聞佛音其相如此。</p>
</div>
<div class='div-orig'><p>及千億事。</p>
</div>
<div class='div-commentary'><p style="margin-left:1em">及諸事相。</p>
</div>
<div class='div-orig'><p>如是眾多。</p>
</div>
<div class='div-commentary'><p style="margin-left:1em">指所見聞其相甚多。</p>
</div>
<div class='div-orig'><p>今當略說。</p>
</div>
<div class='div-commentary'><p style="margin-left:1em">今難具陳當簡略說。</p>
</div>
<div class='div-orig'><p>我見彼土。</p>
</div>
<div class='div-commentary'><p style="margin-left:1em">我眼見彼諸佛淨土。</p>
</div>
<div class='div-orig'><p>恒沙菩薩。</p>
</div>
<div class='div-commentary'><p style="margin-left:1em">如恒河沙眾多菩薩。</p>
</div>
<div class='div-orig'><p>種種因緣。</p>
</div>
<div class='div-commentary'><p style="margin-left:1em">種種眾善心因境緣。</p>
</div>
<div class='div-orig'><p>而求佛道。</p>
</div>
<div class='div-commentary'><p style="margin-left:1em">修習佛因求成佛道。</p>
</div>
<div class='div-orig'><p>或有行施。</p>
</div>
<div class='div-commentary'><p style="margin-left:1em">或行捨施。</p>
</div>
<div class='div-orig'><p>金銀珊瑚。</p>
</div>
<div class='div-commentary'><p style="margin-left:1em">海中有寶秀氣結成其色紅潤如樹之形名曰珊瑚。</p>
</div>
<div class='div-orig'><p>真珠摩尼。</p>
</div>
<div class='div-commentary'><p style="margin-left:1em">蚌螺之類採於月華結成真珠摩尼此云能聖即如意珠。</p>
</div>
<div class='div-orig'><p>硨磲碼碯。</p>
</div>
<div class='div-commentary'><p style="margin-left:1em">海中大貝如車之渠即大海螺石中秀氣其色紅潤如馬之腦。</p>
</div>
<div class='div-orig'><p>金剛諸珍。</p>
</div>
<div class='div-commentary'><p style="margin-left:1em">堅利金剛及諸珍寶。</p>
</div>
<div class='div-orig'><p>奴婢車乘。</p>
</div>
<div class='div-commentary'><p style="margin-left:1em">給使婢僕運載車乘。</p>
</div>
<div class='div-orig'><p>寶飾輦輿。</p>
</div>
<div class='div-commentary'><p style="margin-left:1em">牽挽曰輦肩荷曰輿以寶嚴飾。</p>
</div>
<div class='div-orig'><p>歡喜布施。</p>
</div>
<div class='div-commentary'><p style="margin-left:1em">以歡喜心布散施與。</p>
</div>
<div class='div-orig'><p>迴向佛道。</p>
</div>
<div class='div-commentary'><p style="margin-left:1em">回所修福趣向佛道。</p>
</div>
<div class='div-orig'><p>願得是乘。</p>
</div>
<div class='div-commentary'><p style="margin-left:1em">願欲得是大寶真乘。</p>
</div>
<div class='div-orig'><p>三界第一。</p>
</div>
<div class='div-commentary'><p style="margin-left:1em">於三界中為最第一。</p>
</div>
<div class='div-orig'><p>諸佛所歎。</p>
</div>
<div class='div-commentary'><p style="margin-left:1em">常為諸佛所讚嘆者。</p>
</div>
<div class='div-orig'><p>或有菩薩。</p>
</div>
<div class='div-commentary'><p style="margin-left:1em">能行施者。</p>
</div>
<div class='div-orig'><p>駟馬寶車。</p>
</div>
<div class='div-commentary'><p style="margin-left:1em">四馬牽車以寶為飾。</p>
</div>
<div class='div-orig'><p>欄楯華蓋。</p>
</div>
<div class='div-commentary'><p style="margin-left:1em">橫者曰欄豎者曰楯即車欄也寶車頂上華飾之蓋。</p>
</div>
<div class='div-orig'><p>軒飾布施。</p>
</div>
<div class='div-commentary'><p style="margin-left:1em">即今軒車此等行施。</p>
</div>
<div class='div-orig'><p>復見菩薩。</p>
</div>
<div class='div-commentary'><p style="margin-left:1em">復見施者。</p>
</div>
<div class='div-orig'><p>身肉手足。</p>
</div>
<div class='div-commentary'><p style="margin-left:1em"><span class='corr'>己</span>財為施。</p>
</div>
<div class='div-orig'><p>及妻子施。</p>
</div>
<div class='div-commentary'><p style="margin-left:1em">內財為施。</p>
</div>
<div class='div-orig'><p>求無上道。</p>
</div>
<div class='div-commentary'><p style="margin-left:1em">為求佛道。</p>
</div>
<div class='div-orig'><p>又見菩薩頭目身體。</p>
</div>
<div class='div-commentary'><p style="margin-left:1em">前捨手足今施頭目。</p>
</div>
<div class='div-orig'><p>欣樂施與。</p>
</div>
<div class='div-commentary'><p style="margin-left:1em">欣喜願樂施與眾生。</p>
</div>
<div class='div-orig'><p>求佛智慧。</p>
</div>
<div class='div-commentary'><p style="margin-left:1em">所以施者為求佛慧。</p>
</div>
<div class='div-orig'><p>文殊師利。</p>
</div>
<div class='div-commentary'><p style="margin-left:1em">對告文殊。</p>
</div>
<div class='div-orig'><p>我見諸王。</p>
</div>
<div class='div-commentary'><p style="margin-left:1em">見彼世界諸人王等。</p>
</div>
<div class='div-orig'><p>往詣佛所。</p>
</div>
<div class='div-commentary'><p style="margin-left:1em">各往詣彼諸佛之所。</p>
</div>
<div class='div-orig'><p>問無上道。</p>
</div>
<div class='div-commentary'><p style="margin-left:1em">請問諸佛無上道教。</p>
</div>
<div class='div-orig'><p>便捨樂土。</p>
</div>
<div class='div-commentary'><p style="margin-left:1em">捨五欲樂受用之土。</p>
</div>
<div class='div-orig'><p>宮殿臣妾。</p>
</div>
<div class='div-commentary'><p style="margin-left:1em">宮殿是所依臣妾是所愛。</p>
</div>
<div class='div-orig'><p>剃除鬚髮。</p>
</div>
<div class='div-commentary'><p style="margin-left:1em">鬚髮至愛亦復剃除。</p>
</div>
<div class='div-orig'><p>而被法服。</p>
</div>
<div class='div-commentary'><p style="margin-left:1em">出家稟具披三法衣。</p>
</div>
<div class='div-orig'><p>或見菩薩而作比丘。</p>
</div>
<div class='div-commentary'><p style="margin-left:1em">出家為僧。</p>
</div>
<div class='div-orig'><p>獨處閑靜。</p>
</div>
<div class='div-commentary'><p style="margin-left:1em">獨自閑居空靜之處。</p>
</div>
<div class='div-orig'><p>樂誦經典。</p>
</div>
<div class='div-commentary'><p style="margin-left:1em">心樂讀誦大乘經典。</p>
</div>
<div class='div-orig'><p>又見菩薩勇猛精進。</p>
</div>
<div class='div-commentary'><p style="margin-left:1em">果敢名勇力行名猛精而不雜進而不退。</p>
</div>
<div class='div-orig'><p>入於深山。</p>
</div>
<div class='div-commentary'><p style="margin-left:1em">遠離囂塵深居山谷。</p>
</div>
<div class='div-orig'><p>思惟佛道。</p>
</div>
<div class='div-commentary'><p style="margin-left:1em">正念思惟佛所行處觀照禪也。</p>
</div>
<div class='div-orig'><p>又見離欲。</p>
</div>
<div class='div-commentary'><p style="margin-left:1em">又見有人厭離五欲。</p>
</div>
<div class='div-orig'><p>常處空閑。</p>
</div>
<div class='div-commentary'><p style="margin-left:1em">常居空靜安閑之處。</p>
</div>
<div class='div-orig'><p>深修禪定。</p>
</div>
<div class='div-commentary'><p style="margin-left:1em">梵語禪那此云寂滅深入定門住於禪寂體真禪也。</p>
</div>
<div class='div-orig'><p>得五神通。</p>
</div>
<div class='div-commentary'><p style="margin-left:1em">天眼天耳他心宿命及以神境除却漏盡名五神通。</p>
</div>
<div class='div-orig'><p>又見菩薩安禪合掌。</p>
</div>
<div class='div-commentary'><p style="margin-left:1em">安住禪定端心合掌。</p>
</div>
<div class='div-orig'><p>以千萬偈。</p>
</div>
<div class='div-commentary'><p style="margin-left:1em">千萬大數也偈此云頌也。</p>
</div>
<div class='div-orig'><p>讚諸法王。</p>
</div>
<div class='div-commentary'><p style="margin-left:1em">既云禪寂又讚法王非禪不智非說不了安禪讚法默而說也讚法安禪說而默也。</p>
</div>
<div class='div-orig'><p>復見菩薩智深志固。</p>
</div>
<div class='div-commentary'><p style="margin-left:1em">智慧深遠志操堅固。</p>
</div>
<div class='div-orig'><p>能問諸佛。</p>
</div>
<div class='div-commentary'><p style="margin-left:1em">智慧堅深善問諸佛。</p>
</div>
<div class='div-orig'><p>聞悉受持。</p>
</div>
<div class='div-commentary'><p style="margin-left:1em">隨聞強記能盡受持。</p>
</div>
<div class='div-orig'><p>又見佛子。</p>
</div>
<div class='div-commentary'><p style="margin-left:1em">佛子菩薩互換稱耳。</p>
</div>
<div class='div-orig'><p>定慧具足。</p>
</div>
<div class='div-commentary'><p style="margin-left:1em">定以攝散慧以破昏定慧等持名為具足。</p>
</div>
<div class='div-orig'><p>以無量喻。</p>
</div>
<div class='div-commentary'><p style="margin-left:1em">用無數事以為譬喻。</p>
</div>
<div class='div-orig'><p>為眾講法。</p>
</div>
<div class='div-commentary'><p style="margin-left:1em">以所得法為人講明。</p>
</div>
<div class='div-orig'><p>欣樂說法。</p>
</div>
<div class='div-commentary'><p style="margin-left:1em">所得深法樂說無厭。</p>
</div>
<div class='div-orig'><p>化諸菩薩。</p>
</div>
<div class='div-commentary'><p style="margin-left:1em">誘化一切諸菩薩眾。</p>
</div>
<div class='div-orig'><p>破魔兵眾。</p>
</div>
<div class='div-commentary'><p style="margin-left:1em">背違正法引誤一切名曰魔兵以正法眼爍去群邪名破魔也。</p>
</div>
<div class='div-orig'><p>而擊法皷。</p>
</div>
<div class='div-commentary'><p style="margin-left:1em">四大交擊於中發聲演大法義名擊法皷。</p>
</div>
<div class='div-orig'><p>又見菩薩寂然宴默。</p>
</div>
<div class='div-commentary'><p style="margin-left:1em">寂默宴坐。</p>
</div>
<div class='div-orig'><p>天龍恭敬。</p>
</div>
<div class='div-commentary'><p style="margin-left:1em">諸天龍王皆來敬奉。</p>
</div>
<div class='div-orig'><p>不以為喜。</p>
</div>
<div class='div-commentary'><p style="margin-left:1em">大龍來敬順情境也菩薩住空初不為喜即捨禪也。</p>
</div>
<div class='div-orig'><p>又見菩薩處林放光。</p>
</div>
<div class='div-commentary'><p style="margin-left:1em">安處林下放清淨光。</p>
</div>
<div class='div-orig'><p>濟地獄苦。</p>
</div>
<div class='div-commentary'><p style="margin-left:1em">以大悲心濟拔獄苦即悲禪也。</p>
</div>
<div class='div-orig'><p>令入佛道。</p>
</div>
<div class='div-commentary'><p style="margin-left:1em">轉苦道身入於佛道略困曰睡熟睡曰眠佛子精進未甞如是。</p>
</div>
<div class='div-orig'><p>又見佛子未甞睡眠經行林中。</p>
</div>
<div class='div-commentary'><p style="margin-left:1em">行道林中如經之直。</p>
</div>
<div class='div-orig'><p>勤求佛道。</p>
</div>
<div class='div-commentary'><p style="margin-left:1em">以不懈怠求入佛道。</p>
</div>
<div class='div-orig'><p>又見具戒。</p>
</div>
<div class='div-commentary'><p style="margin-left:1em">具足受持清淨大戒。</p>
</div>
<div class='div-orig'><p>威儀無缺。</p>
</div>
<div class='div-commentary'><p style="margin-left:1em">戒禁身口名曰威儀志誠謹潔無所缺犯。</p>
</div>
<div class='div-orig'><p>淨如寶珠。</p>
</div>
<div class='div-commentary'><p style="margin-left:1em">持戒清潔如淨寶珠。</p>
</div>
<div class='div-orig'><p>以求佛道。</p>
</div>
<div class='div-commentary'><p style="margin-left:1em">以持戒功求於佛道。</p>
</div>
<div class='div-orig'><p>又見佛子住忍辱力。</p>
</div>
<div class='div-commentary'><p style="margin-left:1em">住忍力中能耐耻辱。</p>
</div>
<div class='div-orig'><p>增上慢人。</p>
</div>
<div class='div-commentary'><p style="margin-left:1em">增上修行輕慢人者。</p>
</div>
<div class='div-orig'><p>惡罵捶打。</p>
</div>
<div class='div-commentary'><p style="margin-left:1em">口出惡言手行捶打。</p>
</div>
<div class='div-orig'><p>皆悉能忍。</p>
</div>
<div class='div-commentary'><p style="margin-left:1em">惡人惱<span class='corr'>己</span>悉能忍之。</p>
</div>
<div class='div-orig'><p>以求佛道。</p>
</div>
<div class='div-commentary'><p style="margin-left:1em">以忍辱力求於佛道。</p>
</div>
<div class='div-orig'><p>又見菩薩離諸戲笑。</p>
</div>
<div class='div-commentary'><p style="margin-left:1em">戲笑心散離則寂靜。</p>
</div>
<div class='div-orig'><p>及癡眷屬。</p>
</div>
<div class='div-commentary'><p style="margin-left:1em">撥無因果名癡眷屬。</p>
</div>
<div class='div-orig'><p>親近智者。</p>
</div>
<div class='div-commentary'><p style="margin-left:1em">親附近傍有智慧者。</p>
</div>
<div class='div-orig'><p>一心除亂。</p>
</div>
<div class='div-commentary'><p style="margin-left:1em">昏亂障道一心除之。</p>
</div>
<div class='div-orig'><p>攝念山林。</p>
</div>
<div class='div-commentary'><p style="margin-left:1em">修攝正念住於山林。</p>
</div>
<div class='div-orig'><p>億千萬歲。</p>
</div>
<div class='div-commentary'><p style="margin-left:1em">言其久也。</p>
</div>
<div class='div-orig'><p>以求佛道。</p>
</div>
<div class='div-commentary'><p style="margin-left:1em">以離癡亂智慧之行求成佛道。</p>
</div>
<div class='div-orig'><p>或見菩薩餚饍飲食。</p>
</div>
<div class='div-commentary'><p style="margin-left:1em">雜食曰餚美食曰膳飲如諸漿食即米麫。</p>
</div>
<div class='div-orig'><p>百種湯藥。</p>
</div>
<div class='div-commentary'><p style="margin-left:1em">百乃總名非定一百湯如术參藥即圓散。</p>
</div>
<div class='div-orig'><p>施佛及僧。</p>
</div>
<div class='div-commentary'><p style="margin-left:1em">供佛施僧。</p>
</div>
<div class='div-orig'><p>名衣上服。</p>
</div>
<div class='div-commentary'><p style="margin-left:1em">有名之衣上色之服。</p>
</div>
<div class='div-orig'><p>價直千萬。</p>
</div>
<div class='div-commentary'><p style="margin-left:1em">價直貴也。</p>
</div>
<div class='div-orig'><p>或無價衣。</p>
</div>
<div class='div-commentary'><p style="margin-left:1em">或至貴衣世間無價。</p>
</div>
<div class='div-orig'><p>施佛及僧。</p>
</div>
<div class='div-commentary'><p style="margin-left:1em">所供境也。</p>
</div>
<div class='div-orig'><p>千萬億種。</p>
</div>
<div class='div-commentary'><p style="margin-left:1em">通下諸物。</p>
</div>
<div class='div-orig'><p>旃檀寶舍。</p>
</div>
<div class='div-commentary'><p style="margin-left:1em">旃檀香木寶莊嚴舍。</p>
</div>
<div class='div-orig'><p>眾妙臥具。</p>
</div>
<div class='div-commentary'><p style="margin-left:1em">眾多妙好朱臥之具。</p>
</div>
<div class='div-orig'><p>施佛及僧。</p>
</div>
<div class='div-commentary'><p style="margin-left:1em">施與佛僧。</p>
</div>
<div class='div-orig'><p>清淨園林。</p>
</div>
<div class='div-commentary'><p style="margin-left:1em">園以遊觀林以蔭覆。</p>
</div>
<div class='div-orig'><p>華果茂盛。</p>
</div>
<div class='div-commentary'><p style="margin-left:1em">園林所有。</p>
</div>
<div class='div-orig'><p>流泉浴池。</p>
</div>
<div class='div-commentary'><p style="margin-left:1em">泉可飲用池可澡浴。</p>
</div>
<div class='div-orig'><p>施佛及僧。</p>
</div>
<div class='div-commentary'><p style="margin-left:1em">所施境也。</p>
</div>
<div class='div-orig'><p>如是等施。</p>
</div>
<div class='div-commentary'><p style="margin-left:1em">總該如上種種之物。</p>
</div>
<div class='div-orig'><p>種種微妙。</p>
</div>
<div class='div-commentary'><p style="margin-left:1em">一一之物精微美妙。</p>
</div>
<div class='div-orig'><p>歡喜無厭。</p>
</div>
<div class='div-commentary'><p style="margin-left:1em">勇施則歡無厭則久。</p>
</div>
<div class='div-orig'><p>求無上道。</p>
</div>
<div class='div-commentary'><p style="margin-left:1em">喜捨無厭為求至道。</p>
</div>
<div class='div-orig'><p>或有菩薩說寂滅法。</p>
</div>
<div class='div-commentary'><p style="margin-left:1em">寂滅之法本不可說以慈悲故方便說之。</p>
</div>
<div class='div-orig'><p>種種教詔。</p>
</div>
<div class='div-commentary'><p style="margin-left:1em">說種種法教訓詔告。</p>
</div>
<div class='div-orig'><p>無數眾生。</p>
</div>
<div class='div-commentary'><p style="margin-left:1em">所化之眾。</p>
</div>
<div class='div-orig'><p>或見菩薩觀諸法性。</p>
</div>
<div class='div-commentary'><p style="margin-left:1em">以智觀察諸法體性。</p>
</div>
<div class='div-orig'><p>無有二相。</p>
</div>
<div class='div-commentary'><p style="margin-left:1em">元無異相一等空寂。</p>
</div>
<div class='div-orig'><p>猶如虗空。</p>
</div>
<div class='div-commentary'><p style="margin-left:1em">法性本寂如太虗空。</p>
</div>
<div class='div-orig'><p>又見佛子心無所著。</p>
</div>
<div class='div-commentary'><p style="margin-left:1em">心於諸緣無所染著。</p>
</div>
<div class='div-orig'><p>以此妙慧。</p>
</div>
<div class='div-commentary'><p style="margin-left:1em">無著淨心名為妙慧。</p>
</div>
<div class='div-orig'><p>求無上道。</p>
</div>
<div class='div-commentary'><p style="margin-left:1em">以妙慧求無上之道。</p>
</div>
<div class='div-orig'><p>文殊師利又有菩薩佛滅度後。</p>
</div>
<div class='div-commentary'><p style="margin-left:1em">彼諸土中佛滅之後。</p>
</div>
<div class='div-orig'><p>供養舍利。</p>
</div>
<div class='div-commentary'><p style="margin-left:1em">此云骨身戒定內熏砧杵不碎一心敬仰如佛現在。</p>
</div>
<div class='div-orig'><p>又見佛子造諸塔廟。</p>
</div>
<div class='div-commentary'><p style="margin-left:1em">中有舍利名之為塔但供影像名之為廟。</p>
</div>
<div class='div-orig'><p>無數恒沙。</p>
</div>
<div class='div-commentary'><p style="margin-left:1em">言其多也。</p>
</div>
<div class='div-orig'><p>嚴飾國界。</p>
</div>
<div class='div-commentary'><p style="margin-left:1em">建造塔舍莊嚴國土。</p>
</div>
<div class='div-orig'><p>寶塔高妙。</p>
</div>
<div class='div-commentary'><p style="margin-left:1em">寶為佛塔高聳勝妙。</p>
</div>
<div class='div-orig'><p>五千由旬。</p>
</div>
<div class='div-commentary'><p style="margin-left:1em">此云驛程約四十里寶塔表身高五千者表五分法。</p>
</div>
<div class='div-orig'><p>縱廣正等。</p>
</div>
<div class='div-commentary'><p style="margin-left:1em">竪縱橫廣數正相等。</p>
</div>
<div class='div-orig'><p>二千由旬。</p>
</div>
<div class='div-commentary'><p style="margin-left:1em">此寶塔基方八萬里。</p>
</div>
<div class='div-orig'><p>一一塔廟。</p>
</div>
<div class='div-commentary'><p style="margin-left:1em">於諸一一無數塔廟。</p>
</div>
<div class='div-orig'><p>各千幢幡。</p>
</div>
<div class='div-commentary'><p style="margin-left:1em">各懸一千寶幢寶幡。</p>
</div>
<div class='div-orig'><p>珠交露幔。</p>
</div>
<div class='div-commentary'><p style="margin-left:1em">以珠交羅作露塔幔。</p>
</div>
<div class='div-orig'><p>寶鈴和鳴。</p>
</div>
<div class='div-commentary'><p style="margin-left:1em">風動寶鈴其音和雅。</p>
</div>
<div class='div-orig'><p>諸天龍神人及非人。</p>
</div>
<div class='div-commentary'><p style="margin-left:1em">八部眾也。</p>
</div>
<div class='div-orig'><p>香華伎樂。</p>
</div>
<div class='div-commentary'><p style="margin-left:1em">伎藝音樂。</p>
</div>
<div class='div-orig'><p>常以供養。</p>
</div>
<div class='div-commentary'><p style="margin-left:1em">無時不然。</p>
</div>
<div class='div-orig'><p>文殊師利。</p>
</div>
<div class='div-commentary'><p style="margin-left:1em">告文殊言。</p>
</div>
<div class='div-orig'><p>諸佛子等。</p>
</div>
<div class='div-commentary'><p style="margin-left:1em">能供人也。</p>
</div>
<div class='div-orig'><p>為供舍利。</p>
</div>
<div class='div-commentary'><p style="margin-left:1em">為舍利故。</p>
</div>
<div class='div-orig'><p>嚴飾塔廟。</p>
</div>
<div class='div-commentary'><p style="margin-left:1em">莊嚴處所。</p>
</div>
<div class='div-orig'><p>國界自然。</p>
</div>
<div class='div-commentary'><p style="margin-left:1em">國妙境界出乎自然。</p>
</div>
<div class='div-orig'><p>殊特妙好。</p>
</div>
<div class='div-commentary'><p style="margin-left:1em">殊大也特獨也美妙善好。</p>
</div>
<div class='div-orig'><p>如天樹王。</p>
</div>
<div class='div-commentary'><p style="margin-left:1em">帝釋天園有大樹王枝葉徧覆五十由旬。</p>
</div>
<div class='div-orig'><p>其華開敷。</p>
</div>
<div class='div-commentary'><p style="margin-left:1em">塔廟嚴國如樹華開。</p>
</div>
<div class='div-orig'><p>佛放一光。</p>
</div>
<div class='div-commentary'><p style="margin-left:1em">佛指釋迦光即白毫。</p>
</div>
<div class='div-orig'><p>我及眾會。</p>
</div>
<div class='div-commentary'><p style="margin-left:1em">我即彌勒眾即大會。</p>
</div>
<div class='div-orig'><p>見此國界。</p>
</div>
<div class='div-commentary'><p style="margin-left:1em">萬八千土。</p>
</div>
<div class='div-orig'><p>種種殊妙。</p>
</div>
<div class='div-commentary'><p style="margin-left:1em">依正妙好。</p>
</div>
<div class='div-orig'><p>諸佛神力。</p>
</div>
<div class='div-commentary'><p style="margin-left:1em">彼土諸佛神通之力。</p>
</div>
<div class='div-orig'><p>智慧希有。</p>
</div>
<div class='div-commentary'><p style="margin-left:1em">智慧深遠世間罕有。</p>
</div>
<div class='div-orig'><p>放一淨光。</p>
</div>
<div class='div-commentary'><p style="margin-left:1em">一白毫光。</p>
</div>
<div class='div-orig'><p>照無量國。</p>
</div>
<div class='div-commentary'><p style="margin-left:1em">徧照東方無數國土。</p>
</div>
<div class='div-orig'><p>我等見此。</p>
</div>
<div class='div-commentary'><p style="margin-left:1em">指上所見。</p>
</div>
<div class='div-orig'><p>得未曾有。</p>
</div>
<div class='div-commentary'><p style="margin-left:1em">自佛成道未曾有此。</p>
</div>
<div class='div-orig'><p>佛子文殊願決眾疑。</p>
</div>
<div class='div-commentary'><p style="margin-left:1em">勸請文殊與眾決疑。</p>
</div>
<div class='div-orig'><p>四眾忻仰。</p>
</div>
<div class='div-commentary'><p style="margin-left:1em">僧尼士女忻然仰慕。</p>
</div>
<div class='div-orig'><p>瞻仁及我。</p>
</div>
<div class='div-commentary'><p style="margin-left:1em">望君與我為之決通。</p>
</div>
<div class='div-orig'><p>世尊何故。</p>
</div>
<div class='div-commentary'><p style="margin-left:1em">佛以何緣。</p>
</div>
<div class='div-orig'><p>放斯光明。</p>
</div>
<div class='div-commentary'><p style="margin-left:1em">問放光因。</p>
</div>
<div class='div-orig'><p>佛子時答。</p>
</div>
<div class='div-commentary'><p style="margin-left:1em">勸請文殊應時即答。</p>
</div>
<div class='div-orig'><p>決疑令喜。</p>
</div>
<div class='div-commentary'><p style="margin-left:1em">為眾決疑令生歡喜。</p>
</div>
<div class='div-orig'><p>何所饒益。</p>
</div>
<div class='div-commentary'><p style="margin-left:1em">有何所以饒潤利益。</p>
</div>
<div class='div-orig'><p>演斯光明。</p>
</div>
<div class='div-commentary'><p style="margin-left:1em">流演此光。</p>
</div>
<div class='div-orig'><p>佛坐道場。</p>
</div>
<div class='div-commentary'><p style="margin-left:1em">佛在摩竭坐於道場。</p>
</div>
<div class='div-orig'><p>所得妙法。</p>
</div>
<div class='div-commentary'><p style="margin-left:1em">心所證得微妙之法。</p>
</div>
<div class='div-orig'><p>為欲說此。</p>
</div>
<div class='div-commentary'><p style="margin-left:1em">是欲說此無上妙法。</p>
</div>
<div class='div-orig'><p>為當授記。</p>
</div>
<div class='div-commentary'><p style="margin-left:1em">是欲為眾授菩提記心疑不決故此雙問。</p>
</div>
<div class='div-orig'><p>示諸佛土。</p>
</div>
<div class='div-commentary'><p style="margin-left:1em">光中示現諸佛國土。</p>
</div>
<div class='div-orig'><p>眾寶嚴淨。</p>
</div>
<div class='div-commentary'><p style="margin-left:1em">是眾寶土莊嚴清淨。</p>
</div>
<div class='div-orig'><p>及見諸佛。</p>
</div>
<div class='div-commentary'><p style="margin-left:1em">及於光中見彼諸佛。</p>
</div>
<div class='div-orig'><p>此非小緣。</p>
</div>
<div class='div-commentary'><p style="margin-left:1em">現此瑞相非小因緣。</p>
</div>
<div class='div-orig'><p>文殊當知。</p>
</div>
<div class='div-commentary'><p style="margin-left:1em">惟願文殊當知此意。</p>
</div>
<div class='div-orig'><p>四眾龍神。</p>
</div>
<div class='div-commentary'><p style="margin-left:1em">僧尼士女龍天八部。</p>
</div>
<div class='div-orig'><p>瞻察仁者。</p>
</div>
<div class='div-commentary'><p style="margin-left:1em">瞻仰觀察仁者文殊。</p>
</div>
<div class='div-orig'><p>為說何等。</p>
</div>
<div class='div-commentary'><p style="margin-left:1em">上問二事是說那件。</p>
</div>
<div class='div-orig'><p>爾時文殊師利。</p>
</div>
<div class='div-commentary'><p style="margin-left:1em">當彌勒問求決之時。</p>
</div>
<div class='div-orig'><p>語彌勒菩薩摩訶薩。</p>
</div>
<div class='div-commentary'><p style="margin-left:1em">語即告也。</p>
</div>
<div class='div-orig'><p>及諸大士。</p>
</div>
<div class='div-commentary'><p style="margin-left:1em">在會之眾。</p>
</div>
<div class='div-orig'><p>善男子等。</p>
</div>
<div class='div-commentary'><p style="margin-left:1em">稱美大眾為慈善男。</p>
</div>
<div class='div-orig'><p>如我惟忖。</p>
</div>
<div class='div-commentary'><p style="margin-left:1em">如我文殊思惟忖度。</p>
</div>
<div class='div-orig'><p>今佛世尊。</p>
</div>
<div class='div-commentary'><p style="margin-left:1em">今釋迦尊。</p>
</div>
<div class='div-orig'><p>欲說大法。</p>
</div>
<div class='div-commentary'><p style="margin-left:1em">正欲說大。</p>
</div>
<div class='div-orig'><p>雨大法雨。</p>
</div>
<div class='div-commentary'><p style="margin-left:1em">下大法雨潤大眾生。</p>
</div>
<div class='div-orig'><p>吹大法螺。</p>
</div>
<div class='div-commentary'><p style="margin-left:1em">改大法令號召眾生。</p>
</div>
<div class='div-orig'><p>擊大法皷。</p>
</div>
<div class='div-commentary'><p style="margin-left:1em">震大法雷肅大法眾。</p>
</div>
<div class='div-orig'><p>演大法義。</p>
</div>
<div class='div-commentary'><p style="margin-left:1em">演昔未說大乘法義。</p>
</div>
<div class='div-orig'><p>諸善男子。</p>
</div>
<div class='div-commentary'><p style="margin-left:1em">告諸會眾。</p>
</div>
<div class='div-orig'><p>我於過去諸佛。</p>
</div>
<div class='div-commentary'><p style="margin-left:1em">言於往世諸佛之所。</p>
</div>
<div class='div-orig'><p>曾見此瑞。</p>
</div>
<div class='div-commentary'><p style="margin-left:1em">曾見諸佛現此瑞相。</p>
</div>
<div class='div-orig'><p>放斯光<span class='corr'>已</span>。</p>
</div>
<div class='div-commentary'><p style="margin-left:1em">放白光<span class='corr'>已</span>。</p>
</div>
<div class='div-orig'><p>即說大法。</p>
</div>
<div class='div-commentary'><p style="margin-left:1em">諸大乘法。</p>
</div>
<div class='div-orig'><p>是故當知。</p>
</div>
<div class='div-commentary'><p style="margin-left:1em">以是之故當知今意。</p>
</div>
<div class='div-orig'><p>今佛現光。</p>
</div>
<div class='div-commentary'><p style="margin-left:1em">今釋迦佛現大光明。</p>
</div>
<div class='div-orig'><p>亦復如是。</p>
</div>
<div class='div-commentary'><p style="margin-left:1em">與昔是同。</p>
</div>
<div class='div-orig'><p>欲令眾生。</p>
</div>
<div class='div-commentary'><p style="margin-left:1em">佛意欲令諸眾生等。</p>
</div>
<div class='div-orig'><p>咸得聞知。</p>
</div>
<div class='div-commentary'><p style="margin-left:1em">咸皆得聞如實知解。</p>
</div>
<div class='div-orig'><p>一切世間。</p>
</div>
<div class='div-commentary'><p style="margin-left:1em">欲界色界及無色界名三世間。</p>
</div>
<div class='div-orig'><p>難信之法。</p>
</div>
<div class='div-commentary'><p style="margin-left:1em">世所難信圓頓法門。</p>
</div>
<div class='div-orig'><p>故現斯瑞。</p>
</div>
<div class='div-commentary'><p style="margin-left:1em">為說妙經先現瑞相。</p>
</div>
<div class='div-orig'><p>諸善男子。</p>
</div>
<div class='div-commentary'><p style="margin-left:1em">指現在眾。</p>
</div>
<div class='div-orig'><p>如過去無量無邊。</p>
</div>
<div class='div-commentary'><p style="margin-left:1em">舉往世時。</p>
</div>
<div class='div-orig'><p>不可思議。</p>
</div>
<div class='div-commentary'><p style="margin-left:1em">時節長遠心思口議不可得及。</p>
</div>
<div class='div-orig'><p>阿僧祇劫。</p>
</div>
<div class='div-commentary'><p style="margin-left:1em">此云無數時。</p>
</div>
<div class='div-orig'><p>爾時有佛。</p>
</div>
<div class='div-commentary'><p style="margin-left:1em">謂往劫時有佛出世。</p>
</div>
<div class='div-orig'><p>號日月燈明。</p>
</div>
<div class='div-commentary'><p style="margin-left:1em">日表慧光洞明法界月表定性遊畢竟空燈表戒智照了諸緣三學備修三身圓證三德圓具三智圓明。</p>
</div>
<div class='div-orig'><p>如來。</p>
</div>
<div class='div-commentary'><p style="margin-left:1em">一切諸佛皆有通別二種之號日月燈明即別號也如來乃至世尊此十種名諸佛皆同名通號也般若經云無所從來亦無所去此即不生不滅法身如來也法華經云慧光照無量壽命無數劫久修業所得此即五分修成有生無滅報身如來也成實論云乘如實道來成正覺此即有生有滅應身如來也。</p>
</div>
<div class='div-orig'><p>應供。</p>
</div>
<div class='div-commentary'><p style="margin-left:1em">如來世尊體具萬德應受人天恭敬供養。</p>
</div>
<div class='div-orig'><p>正徧知。</p>
</div>
<div class='div-commentary'><p style="margin-left:1em">亦云等正覺佛正覺性與眾生等世出世法正能覺了無不徧知號正徧知。</p>
</div>
<div class='div-orig'><p>明行足。</p>
</div>
<div class='div-commentary'><p style="margin-left:1em">明白梵行皆悉具足。</p>
</div>
<div class='div-orig'><p>善逝。</p>
</div>
<div class='div-commentary'><p style="margin-left:1em">善能也逝往也善從迷鄉往於智地。</p>
</div>
<div class='div-orig'><p>世間解。</p>
</div>
<div class='div-commentary'><p style="margin-left:1em">善解世間諸眾生意。</p>
</div>
<div class='div-orig'><p>無上士。</p>
</div>
<div class='div-commentary'><p style="margin-left:1em">諸菩薩等無明未盡有佛在上名有上士如來極證名無上士。</p>
</div>
<div class='div-orig'><p>調御丈夫。</p>
</div>
<div class='div-commentary'><p style="margin-left:1em">調停制御人天象馬慈悲方便名大丈夫。</p>
</div>
<div class='div-orig'><p>天人師。</p>
</div>
<div class='div-commentary'><p style="margin-left:1em">若天若人咸蒙開發為世師範。</p>
</div>
<div class='div-orig'><p>佛。</p>
</div>
<div class='div-commentary'><p style="margin-left:1em">梵語佛陀此云覺者世出世法悉能覺了。</p>
</div>
<div class='div-orig'><p>世尊。</p>
</div>
<div class='div-commentary'><p style="margin-left:1em">具上十號為諸世間之所尊敬。</p>
</div>
<div class='div-orig'><p>演說正法。</p>
</div>
<div class='div-commentary'><p style="margin-left:1em">演說正真無上之法。</p>
</div>
<div class='div-orig'><p>初善中善後善。</p>
</div>
<div class='div-commentary'><p style="margin-left:1em">從初發心修行於道名為初善自爾之後中間起行名為中善後際究竟成無上道名為後善。</p>
</div>
<div class='div-orig'><p>其義深遠。</p>
</div>
<div class='div-commentary'><p style="margin-left:1em">所說法義從初至終深固幽遠。</p>
</div>
<div class='div-orig'><p>其語巧妙。</p>
</div>
<div class='div-commentary'><p style="margin-left:1em">語言善巧所說微妙令人樂聞。</p>
</div>
<div class='div-orig'><p>純一無雜。</p>
</div>
<div class='div-commentary'><p style="margin-left:1em">一乘純淨無二無三。</p>
</div>
<div class='div-orig'><p>具足清白。</p>
</div>
<div class='div-commentary'><p style="margin-left:1em">備具滿足清潔白淨。</p>
</div>
<div class='div-orig'><p>梵行之相。</p>
</div>
<div class='div-commentary'><p style="margin-left:1em">約相起修名事梵行照體空寂名理梵行。</p>
</div>
<div class='div-orig'><p>為求聲聞者。</p>
</div>
<div class='div-commentary'><p style="margin-left:1em">與厭苦果求聲聞者。</p>
</div>
<div class='div-orig'><p>說應四諦法。</p>
</div>
<div class='div-commentary'><p style="margin-left:1em">佛所說法與苦集滅道四諦相應。</p>
</div>
<div class='div-orig'><p>度生老病死。</p>
</div>
<div class='div-commentary'><p style="margin-left:1em">修上四諦度出生死。</p>
</div>
<div class='div-orig'><p>究竟涅槃。</p>
</div>
<div class='div-commentary'><p style="margin-left:1em">究盡脫離三界苦果入無餘樂。</p>
</div>
<div class='div-orig'><p>為求辟支佛者。</p>
</div>
<div class='div-commentary'><p style="margin-left:1em">辟支佛此云緣覺觀十二緣得入道故亦云獨覺出無佛世不因師匠觀物變易獨能覺了。</p>
</div>
<div class='div-orig'><p>說應十二因緣法。</p>
</div>
<div class='div-commentary'><p style="margin-left:1em">佛所說法與十二緣一一相應言十二者一無明二行業三情識四名色五六入六相觸七領受八愛樂九取著十有業十一招生十二老死展轉相生謂之因互相由藉謂之緣。</p>
</div>
<div class='div-orig'><p>為諸菩薩。</p>
</div>
<div class='div-commentary'><p style="margin-left:1em">大根眾生。</p>
</div>
<div class='div-orig'><p>說應六波羅蜜。</p>
</div>
<div class='div-commentary'><p style="margin-left:1em">此云到彼岸生死如此岸煩惱為中流涅槃為彼岸修布施持戒忍辱精進禪定智慧六種梵行度於生死煩惱大海到於菩提涅槃彼岸如所說者機教相應。</p>
</div>
<div class='div-orig'><p>令得阿耨多羅三藐三菩提。</p>
</div>
<div class='div-commentary'><p style="margin-left:1em">令此大根菩薩行人證得無上正等正覺。</p>
</div>
<div class='div-orig'><p>成一切種智。</p>
</div>
<div class='div-commentary'><p style="margin-left:1em">言智有三一切智空智也道種智假智也一切種智空假不二中智也圓證曰成。</p>
</div>
<div class='div-orig'><p>次復有佛。</p>
</div>
<div class='div-commentary'><p style="margin-left:1em">初佛之後復有佛出。</p>
</div>
<div class='div-orig'><p>亦名日月燈明。</p>
</div>
<div class='div-commentary'><p style="margin-left:1em">名同初佛。</p>
</div>
<div class='div-orig'><p>次復有佛亦名日月燈明。</p>
</div>
<div class='div-commentary'><p style="margin-left:1em">亦同初佛。</p>
</div>
<div class='div-orig'><p>如是二萬佛。</p>
</div>
<div class='div-commentary'><p style="margin-left:1em">次第出世總二萬佛。</p>
</div>
<div class='div-orig'><p>皆同一字。</p>
</div>
<div class='div-commentary'><p style="margin-left:1em">字即名也。</p>
</div>
<div class='div-orig'><p>號日月燈明。</p>
</div>
<div class='div-commentary'><p style="margin-left:1em">二萬諸佛同一名字。</p>
</div>
<div class='div-orig'><p>又同一姓。</p>
</div>
<div class='div-commentary'><p style="margin-left:1em">姓亦同也。</p>
</div>
<div class='div-orig'><p>姓頗羅墮。</p>
</div>
<div class='div-commentary'><p style="margin-left:1em">此云利根思惟勝故。</p>
</div>
<div class='div-orig'><p>彌勒當知。</p>
</div>
<div class='div-commentary'><p style="margin-left:1em">文殊告言慈氏當知。</p>
</div>
<div class='div-orig'><p>初佛後佛。</p>
</div>
<div class='div-commentary'><p style="margin-left:1em">最初一佛直至末後二萬尊佛。</p>
</div>
<div class='div-orig'><p>皆同一字。</p>
</div>
<div class='div-commentary'><p style="margin-left:1em">名也。</p>
</div>
<div class='div-orig'><p>名日月燈明十號具足。</p>
</div>
<div class='div-commentary'><p style="margin-left:1em">如前<span class='corr'>已</span>解。</p>
</div>
<div class='div-orig'><p>所可說法。</p>
</div>
<div class='div-commentary'><p style="margin-left:1em">所有可曾容易而說不可思議寂滅之法。</p>
</div>
<div class='div-orig'><p>初中後善。</p>
</div>
<div class='div-commentary'><p style="margin-left:1em">如前<span class='corr'>已</span>解。</p>
</div>
<div class='div-orig'><p>其最後佛。</p>
</div>
<div class='div-commentary'><p style="margin-left:1em">二萬最末。</p>
</div>
<div class='div-orig'><p>未出家時。</p>
</div>
<div class='div-commentary'><p style="margin-left:1em">初在俗時。</p>
</div>
<div class='div-orig'><p>有八王子。</p>
</div>
<div class='div-commentary'><p style="margin-left:1em">王有八子。</p>
</div>
<div class='div-orig'><p>一名有意。</p>
</div>
<div class='div-commentary'><p style="margin-left:1em">有大道意。</p>
</div>
<div class='div-orig'><p>二名善意。</p>
</div>
<div class='div-commentary'><p style="margin-left:1em">善大道意。</p>
</div>
<div class='div-orig'><p>三名無量意。</p>
</div>
<div class='div-commentary'><p style="margin-left:1em">有大智慧解無量意。</p>
</div>
<div class='div-orig'><p>四名寶意。</p>
</div>
<div class='div-commentary'><p style="margin-left:1em">善解寶性具真實道。</p>
</div>
<div class='div-orig'><p>五名增意。</p>
</div>
<div class='div-commentary'><p style="margin-left:1em">增修上行有大道意。</p>
</div>
<div class='div-orig'><p>六名除疑意。</p>
</div>
<div class='div-commentary'><p style="margin-left:1em">智慧增勝除疑惑意。</p>
</div>
<div class='div-orig'><p>七名響意。</p>
</div>
<div class='div-commentary'><p style="margin-left:1em">解法性空如谷答響。</p>
</div>
<div class='div-orig'><p>八名法意。</p>
</div>
<div class='div-commentary'><p style="margin-left:1em">於甚深法善解其意。</p>
</div>
<div class='div-orig'><p>是八王子。</p>
</div>
<div class='div-commentary'><p style="margin-left:1em">上之八子。</p>
</div>
<div class='div-orig'><p>威德自在。</p>
</div>
<div class='div-commentary'><p style="margin-left:1em">威神德用得大自在。</p>
</div>
<div class='div-orig'><p>各領四天下。</p>
</div>
<div class='div-commentary'><p style="margin-left:1em">各自領職王四天下。</p>
</div>
<div class='div-orig'><p>是諸王子。</p>
</div>
<div class='div-commentary'><p style="margin-left:1em">八人王子。</p>
</div>
<div class='div-orig'><p>聞父出家。</p>
</div>
<div class='div-commentary'><p style="margin-left:1em">聞父輪王棄國出家。</p>
</div>
<div class='div-orig'><p>得阿耨多羅三藐三菩提。</p>
</div>
<div class='div-commentary'><p style="margin-left:1em">如前<span class='corr'>已</span>解。</p>
</div>
<div class='div-orig'><p>悉捨王位。</p>
</div>
<div class='div-commentary'><p style="margin-left:1em">八子悉棄人王之位。</p>
</div>
<div class='div-orig'><p>亦隨出家。</p>
</div>
<div class='div-commentary'><p style="margin-left:1em">亦隨父王出家行道。</p>
</div>
<div class='div-orig'><p>發大乘意。</p>
</div>
<div class='div-commentary'><p style="margin-left:1em">勇發大乘菩提道意。</p>
</div>
<div class='div-orig'><p>常修梵行。</p>
</div>
<div class='div-commentary'><p style="margin-left:1em">常時修習清白梵行。</p>
</div>
<div class='div-orig'><p>皆為法師。</p>
</div>
<div class='div-commentary'><p style="margin-left:1em">八子皆為大乘法師。</p>
</div>
<div class='div-orig'><p><span class='corr'>已</span>於千萬佛所。</p>
</div>
<div class='div-commentary'><p style="margin-left:1em">先<span class='corr'>已</span>承事千萬億佛。</p>
</div>
<div class='div-orig'><p>植諸善本。</p>
</div>
<div class='div-commentary'><p style="margin-left:1em">種植善根。</p>
</div>
<div class='div-orig'><p>是時日月燈明佛。</p>
</div>
<div class='div-commentary'><p style="margin-left:1em">最後如來。</p>
</div>
<div class='div-orig'><p>說大乘經。</p>
</div>
<div class='div-commentary'><p style="margin-left:1em">所說之法。</p>
</div>
<div class='div-orig'><p>名無量義。</p>
</div>
<div class='div-commentary'><p style="margin-left:1em">從所詮義以立其名。</p>
</div>
<div class='div-orig'><p>教菩薩法。</p>
</div>
<div class='div-commentary'><p style="margin-left:1em">教導大根菩薩之法。</p>
</div>
<div class='div-orig'><p>佛所護念。</p>
</div>
<div class='div-commentary'><p style="margin-left:1em">是大乘法常為諸佛之所護念。</p>
</div>
<div class='div-orig'><p>說是經<span class='corr'>已</span>。</p>
</div>
<div class='div-commentary'><p style="margin-left:1em">說無量義大乘經<span class='corr'>已</span>。</p>
</div>
<div class='div-orig'><p>即於大眾中。</p>
</div>
<div class='div-commentary'><p style="margin-left:1em">於大法會眾人之中。</p>
</div>
<div class='div-orig'><p>結加趺坐。</p>
</div>
<div class='div-commentary'><p style="margin-left:1em">以足相結加趺而坐。</p>
</div>
<div class='div-orig'><p>入於無量義處三昧。</p>
</div>
<div class='div-commentary'><p style="margin-left:1em">依經入定。</p>
</div>
<div class='div-orig'><p>身心不動。</p>
</div>
<div class='div-commentary'><p style="margin-left:1em">身靜心定。</p>
</div>
<div class='div-orig'><p>是時天雨。</p>
</div>
<div class='div-commentary'><p style="margin-left:1em">入是定時諸天雨華。</p>
</div>
<div class='div-orig'><p>曼陀羅華。</p>
</div>
<div class='div-commentary'><p style="margin-left:1em">小白華。</p>
</div>
<div class='div-orig'><p>摩訶曼陀羅華。</p>
</div>
<div class='div-commentary'><p style="margin-left:1em">大白華。</p>
</div>
<div class='div-orig'><p>曼殊沙華。</p>
</div>
<div class='div-commentary'><p style="margin-left:1em">小赤華。</p>
</div>
<div class='div-orig'><p>摩訶曼殊沙華。</p>
</div>
<div class='div-commentary'><p style="margin-left:1em">大赤華。</p>
</div>
<div class='div-orig'><p>而散佛上。</p>
</div>
<div class='div-commentary'><p style="margin-left:1em">散日月燈頂門之上。</p>
</div>
<div class='div-orig'><p>及諸大眾。</p>
</div>
<div class='div-commentary'><p style="margin-left:1em">及諸在會聞法大眾。</p>
</div>
<div class='div-orig'><p>普佛世界。</p>
</div>
<div class='div-commentary'><p style="margin-left:1em">普徧十方佛之境界。</p>
</div>
<div class='div-orig'><p>六種震動。</p>
</div>
<div class='div-commentary'><p style="margin-left:1em">如前<span class='corr'>已</span>解。</p>
</div>
<div class='div-orig'><p>爾時會中。</p>
</div>
<div class='div-commentary'><p style="margin-left:1em">無量義會。</p>
</div>
<div class='div-orig'><p>比丘比丘尼優婆塞優婆夷天龍夜叉乾闥婆阿脩羅迦樓羅緊那羅摩睺羅伽人非人及諸小王轉輪聖王等是諸大眾得未曾有歡喜合掌一心觀佛。</p>
</div>
<div class='div-commentary'><p style="margin-left:1em">如是等義並如前解。</p>
</div>
<div class='div-orig'><p>爾時如來放眉間白毫相光照東方萬八千佛土靡<span class='note-inline'>(無也)</span>不周徧如今所見是諸佛土。</p>
</div>
<div class='div-commentary'><p style="margin-left:1em">並如前解。</p>
</div>
<div class='div-orig'><p>彌勒當知。</p>
</div>
<div class='div-commentary'><p style="margin-left:1em">文殊告言慈氏當知。</p>
</div>
<div class='div-orig'><p>爾時會中。</p>
</div>
<div class='div-commentary'><p style="margin-left:1em">日月燈佛無量義會。</p>
</div>
<div class='div-orig'><p>有二十億菩薩。</p>
</div>
<div class='div-commentary'><p style="margin-left:1em">十萬為億。</p>
</div>
<div class='div-orig'><p>樂欲聽法。</p>
</div>
<div class='div-commentary'><p style="margin-left:1em">願樂欲聽所未聞法。</p>
</div>
<div class='div-orig'><p>是諸菩薩。</p>
</div>
<div class='div-commentary'><p style="margin-left:1em">二十億眾。</p>
</div>
<div class='div-orig'><p>見此光明。</p>
</div>
<div class='div-commentary'><p style="margin-left:1em">見燈明佛白毫相光。</p>
</div>
<div class='div-orig'><p>普照佛土。</p>
</div>
<div class='div-commentary'><p style="margin-left:1em">普照東方萬八千土。</p>
</div>
<div class='div-orig'><p>得未曾有。</p>
</div>
<div class='div-commentary'><p style="margin-left:1em">得見未有。</p>
</div>
<div class='div-orig'><p>欲知此光。</p>
</div>
<div class='div-commentary'><p style="margin-left:1em">欲得知此白毫光明。</p>
</div>
<div class='div-orig'><p>所為因緣。</p>
</div>
<div class='div-commentary'><p style="margin-left:1em">光明遠照有何所為因由緣事。</p>
</div>
<div class='div-orig'><p>時有菩薩名曰妙光。</p>
</div>
<div class='div-commentary'><p style="margin-left:1em">妙光即是文殊前身。</p>
</div>
<div class='div-orig'><p>有八百弟子。</p>
</div>
<div class='div-commentary'><p style="margin-left:1em">皆師妙光。</p>
</div>
<div class='div-orig'><p>是時日月燈明佛從三昧起。</p>
</div>
<div class='div-commentary'><p style="margin-left:1em">入於無量義處定<span class='corr'>已</span>從座而起。</p>
</div>
<div class='div-orig'><p>因妙光菩薩。</p>
</div>
<div class='div-commentary'><p style="margin-left:1em">法不孤起起必因人。</p>
</div>
<div class='div-orig'><p>說大乘經。</p>
</div>
<div class='div-commentary'><p style="margin-left:1em">所說之法。</p>
</div>
<div class='div-orig'><p>名妙法蓮華。</p>
</div>
<div class='div-commentary'><p style="margin-left:1em">如前。</p>
</div>
<div class='div-orig'><p>教菩薩法。</p>
</div>
<div class='div-commentary'><p style="margin-left:1em">教授菩薩。</p>
</div>
<div class='div-orig'><p>佛所護念。</p>
</div>
<div class='div-commentary'><p style="margin-left:1em">諸佛之所愛護敬念。</p>
</div>
<div class='div-orig'><p>六十小劫。</p>
</div>
<div class='div-commentary'><p style="margin-left:1em">器界一增減名為一小劫。</p>
</div>
<div class='div-orig'><p>不起于座。</p>
</div>
<div class='div-commentary'><p style="margin-left:1em">於如許時不起此座。</p>
</div>
<div class='div-orig'><p>時會聽者。</p>
</div>
<div class='div-commentary'><p style="margin-left:1em">聽法之者。</p>
</div>
<div class='div-orig'><p>亦坐一處。</p>
</div>
<div class='div-commentary'><p style="margin-left:1em">不離法席。</p>
</div>
<div class='div-orig'><p>六十小劫。</p>
</div>
<div class='div-commentary'><p style="margin-left:1em">聽眾時分亦同如來。</p>
</div>
<div class='div-orig'><p>身心不動。</p>
</div>
<div class='div-commentary'><p style="margin-left:1em">內外安然。</p>
</div>
<div class='div-orig'><p>聽佛所說。</p>
</div>
<div class='div-commentary'><p style="margin-left:1em">歷耳諦聽佛說法音。</p>
</div>
<div class='div-orig'><p>謂如食頃。</p>
</div>
<div class='div-commentary'><p style="margin-left:1em">專心為法不覺時長六十小劫如一飯頃。</p>
</div>
<div class='div-orig'><p>是時眾中。</p>
</div>
<div class='div-commentary'><p style="margin-left:1em">時會聽眾。</p>
</div>
<div class='div-orig'><p>無有一人。</p>
</div>
<div class='div-commentary'><p style="margin-left:1em">更無一人。</p>
</div>
<div class='div-orig'><p>若身若心。</p>
</div>
<div class='div-commentary'><p style="margin-left:1em">身心一如。</p>
</div>
<div class='div-orig'><p>而生懈倦。</p>
</div>
<div class='div-commentary'><p style="margin-left:1em">而未甞生懈倦之心。</p>
</div>
<div class='div-orig'><p>日月燈明佛於六十小劫說是經<span class='corr'>已</span>。</p>
</div>
<div class='div-commentary'><p style="margin-left:1em">說法華<span class='corr'>已</span>。</p>
</div>
<div class='div-orig'><p>即於梵魔。</p>
</div>
<div class='div-commentary'><p style="margin-left:1em">諸梵天王及於魔王。</p>
</div>
<div class='div-orig'><p>沙門。</p>
</div>
<div class='div-commentary'><p style="margin-left:1em">此云勤息。</p>
</div>
<div class='div-orig'><p>婆羅門。</p>
</div>
<div class='div-commentary'><p style="margin-left:1em">此云淨行。</p>
</div>
<div class='div-orig'><p>及天人。</p>
</div>
<div class='div-commentary'><p style="margin-left:1em">諸天及人。</p>
</div>
<div class='div-orig'><p>阿修羅眾中。</p>
</div>
<div class='div-commentary'><p style="margin-left:1em">會眾之中。</p>
</div>
<div class='div-orig'><p>而宣此言。</p>
</div>
<div class='div-commentary'><p style="margin-left:1em">如下。</p>
</div>
<div class='div-orig'><p>如來於今日中夜。</p>
</div>
<div class='div-commentary'><p style="margin-left:1em">如來之道尚於中正至于入滅亦當中夜。</p>
</div>
<div class='div-orig'><p>當入無餘涅槃。</p>
</div>
<div class='div-commentary'><p style="margin-left:1em">此云寂滅三惑<span class='corr'>已</span>盡尚有色身名為有餘機盡應亡名入無餘。</p>
</div>
<div class='div-orig'><p>時有菩薩。</p>
</div>
<div class='div-commentary'><p style="margin-left:1em">當佛滅時。</p>
</div>
<div class='div-orig'><p>名曰德藏。</p>
</div>
<div class='div-commentary'><p style="margin-left:1em">具足功德如世寶藏。</p>
</div>
<div class='div-orig'><p>日月燈明佛即授其記。</p>
</div>
<div class='div-commentary'><p style="margin-left:1em">付授懸記。</p>
</div>
<div class='div-orig'><p>告諸比丘。</p>
</div>
<div class='div-commentary'><p style="margin-left:1em">時諸會眾。</p>
</div>
<div class='div-orig'><p>是德藏菩薩次當作佛。</p>
</div>
<div class='div-commentary'><p style="margin-left:1em">如今彌勒繼釋迦尊。</p>
</div>
<div class='div-orig'><p>號曰淨身。</p>
</div>
<div class='div-commentary'><p style="margin-left:1em">清淨妙身。</p>
</div>
<div class='div-orig'><p>多陀阿伽度。</p>
</div>
<div class='div-commentary'><p style="margin-left:1em">此云如來。</p>
</div>
<div class='div-orig'><p>阿羅訶。</p>
</div>
<div class='div-commentary'><p style="margin-left:1em">此云應供。</p>
</div>
<div class='div-orig'><p>三藐三佛陀。</p>
</div>
<div class='div-commentary'><p style="margin-left:1em">此云正徧知本具十號文略舉三。</p>
</div>
<div class='div-orig'><p>佛授記<span class='corr'>已</span>。</p>
</div>
<div class='div-commentary'><p style="margin-left:1em">佛授德藏淨身記<span class='corr'>已</span>。</p>
</div>
<div class='div-orig'><p>便於中夜。</p>
</div>
<div class='div-commentary'><p style="margin-left:1em">日中降生夜中入滅日陽夜陰諸佛皆爾。</p>
</div>
<div class='div-orig'><p>入無餘涅槃。</p>
</div>
<div class='div-commentary'><p style="margin-left:1em">入於寂滅。</p>
</div>
<div class='div-orig'><p>佛滅度後。</p>
</div>
<div class='div-commentary'><p style="margin-left:1em">入寂之後。</p>
</div>
<div class='div-orig'><p>妙光菩薩。</p>
</div>
<div class='div-commentary'><p style="margin-left:1em">月燈弟子。</p>
</div>
<div class='div-orig'><p>持妙法蓮華經。</p>
</div>
<div class='div-commentary'><p style="margin-left:1em">持此法藏。</p>
</div>
<div class='div-orig'><p>滿八十小劫。</p>
</div>
<div class='div-commentary'><p style="margin-left:1em">經歷許時。</p>
</div>
<div class='div-orig'><p>為人演說。</p>
</div>
<div class='div-commentary'><p style="margin-left:1em">與人講說。</p>
</div>
<div class='div-orig'><p>日月燈明佛八子。</p>
</div>
<div class='div-commentary'><p style="margin-left:1em">佛未出家有子八人。</p>
</div>
<div class='div-orig'><p>皆師妙光。</p>
</div>
<div class='div-commentary'><p style="margin-left:1em">從妙光學。</p>
</div>
<div class='div-orig'><p>妙光教化。</p>
</div>
<div class='div-commentary'><p style="margin-left:1em">教訓化導。</p>
</div>
<div class='div-orig'><p>令其堅固。</p>
</div>
<div class='div-commentary'><p style="margin-left:1em">令八王子堅持固守。</p>
</div>
<div class='div-orig'><p>阿耨多羅三藐三菩提。</p>
</div>
<div class='div-commentary'><p style="margin-left:1em">如前。</p>
</div>
<div class='div-orig'><p>是諸王子。</p>
</div>
<div class='div-commentary'><p style="margin-left:1em">王之八子。</p>
</div>
<div class='div-orig'><p>供養無量百千萬億佛<span class='corr'>已</span>。</p>
</div>
<div class='div-commentary'><p style="margin-left:1em">供養承事無量佛<span class='corr'>已</span>後方證真。</p>
</div>
<div class='div-orig'><p>皆成佛道。</p>
</div>
<div class='div-commentary'><p style="margin-left:1em">本修佛因故皆成佛。</p>
</div>
<div class='div-orig'><p>其最後成佛者。</p>
</div>
<div class='div-commentary'><p style="margin-left:1em">法意王子最後成佛。</p>
</div>
<div class='div-orig'><p>名曰然燈。</p>
</div>
<div class='div-commentary'><p style="margin-left:1em">因名法意果號然燈法王破有如燈續明。</p>
</div>
<div class='div-orig'><p>八百弟子。</p>
</div>
<div class='div-commentary'><p style="margin-left:1em">妙光所化八百徒眾。</p>
</div>
<div class='div-orig'><p>中有一人。</p>
</div>
<div class='div-commentary'><p style="margin-left:1em">眾中一人。</p>
</div>
<div class='div-orig'><p>號曰求名。</p>
</div>
<div class='div-commentary'><p style="margin-left:1em">未忘世相欲求名稱。</p>
</div>
<div class='div-orig'><p>貪著利養。</p>
</div>
<div class='div-commentary'><p style="margin-left:1em">貪著是心利養是物。</p>
</div>
<div class='div-orig'><p>雖復讀誦眾經。</p>
</div>
<div class='div-commentary'><p style="margin-left:1em">雖貪利養亦復誦經。</p>
</div>
<div class='div-orig'><p>而不通利。</p>
</div>
<div class='div-commentary'><p style="margin-left:1em">為著世緣心非純一故不通利。</p>
</div>
<div class='div-orig'><p>多所忘失。</p>
</div>
<div class='div-commentary'><p style="margin-left:1em">不精之過。</p>
</div>
<div class='div-orig'><p>故號求名。</p>
</div>
<div class='div-commentary'><p style="margin-left:1em">名由斯得。</p>
</div>
<div class='div-orig'><p>是人亦以。</p>
</div>
<div class='div-commentary'><p style="margin-left:1em">此人亦因。</p>
</div>
<div class='div-orig'><p>種諸善根因緣故。</p>
</div>
<div class='div-commentary'><p style="margin-left:1em">讀誦眾經修諸福業種善為根以是善因成勝緣故。</p>
</div>
<div class='div-orig'><p>得值無量。</p>
</div>
<div class='div-commentary'><p style="margin-left:1em">獲遇無數。</p>
</div>
<div class='div-orig'><p>百千萬億諸佛。</p>
</div>
<div class='div-commentary'><p style="margin-left:1em">由昔善緣遇眾多佛。</p>
</div>
<div class='div-orig'><p>供養恭敬。</p>
</div>
<div class='div-commentary'><p style="margin-left:1em">奉事謹畏。</p>
</div>
<div class='div-orig'><p>尊重讚歎。</p>
</div>
<div class='div-commentary'><p style="margin-left:1em">推尊崇重褒讚稱歎。</p>
</div>
<div class='div-orig'><p>彌勒當知。</p>
</div>
<div class='div-commentary'><p style="margin-left:1em">告彌勒言汝當知之。</p>
</div>
<div class='div-orig'><p>爾時妙光菩薩。</p>
</div>
<div class='div-commentary'><p style="margin-left:1em">時月燈所妙光菩薩。</p>
</div>
<div class='div-orig'><p>豈異人乎。</p>
</div>
<div class='div-commentary'><p style="margin-left:1em">即非他人。</p>
</div>
<div class='div-orig'><p>我身是也。</p>
</div>
<div class='div-commentary'><p style="margin-left:1em">文殊自謂是我前身。</p>
</div>
<div class='div-orig'><p>求名菩薩。</p>
</div>
<div class='div-commentary'><p style="margin-left:1em">亦非他人。</p>
</div>
<div class='div-orig'><p>汝身是也。</p>
</div>
<div class='div-commentary'><p style="margin-left:1em">即汝身是。</p>
</div>
<div class='div-orig'><p>今見此瑞。</p>
</div>
<div class='div-commentary'><p style="margin-left:1em">今日見此奇瑞之相。</p>
</div>
<div class='div-orig'><p>與本無異。</p>
</div>
<div class='div-commentary'><p style="margin-left:1em">與本月燈瑞相無異。</p>
</div>
<div class='div-orig'><p>是故惟忖。</p>
</div>
<div class='div-commentary'><p style="margin-left:1em">是故我今思惟忖度。</p>
</div>
<div class='div-orig'><p>今日如來。</p>
</div>
<div class='div-commentary'><p style="margin-left:1em">今則釋迦。</p>
</div>
<div class='div-orig'><p>當說大乘經。</p>
</div>
<div class='div-commentary'><p style="margin-left:1em">諸佛既爾今佛亦然。</p>
</div>
<div class='div-orig'><p>名妙法蓮華教菩薩法佛所護念。</p>
</div>
<div class='div-commentary'><p style="margin-left:1em">此上十二字即蓮經廣題。</p>
</div>
<div class='div-orig'><p>爾時文殊師利於大眾中欲重宣此義。</p>
</div>
<div class='div-commentary'><p style="margin-left:1em">前說後頌故曰重宣。</p>
</div>
<div class='div-orig'><p>而說偈言。</p>
</div>
<div class='div-commentary'><p style="margin-left:1em">偈字如前。</p>
</div>
<div class='div-orig'><p>我念過去世。</p>
</div>
<div class='div-commentary'><p style="margin-left:1em">文殊思念<span class='corr'>已</span>往佛世。</p>
</div>
<div class='div-orig'><p>無量無數劫。</p>
</div>
<div class='div-commentary'><p style="margin-left:1em">經爾許時。</p>
</div>
<div class='div-orig'><p>有佛人中尊。</p>
</div>
<div class='div-commentary'><p style="margin-left:1em">有佛出世為人中尊。</p>
</div>
<div class='div-orig'><p>號日月燈明。</p>
</div>
<div class='div-commentary'><p style="margin-left:1em">彼佛名號。</p>
</div>
<div class='div-orig'><p>世尊演說法。</p>
</div>
<div class='div-commentary'><p style="margin-left:1em">成佛之後演說諸法。</p>
</div>
<div class='div-orig'><p>度無量眾生。</p>
</div>
<div class='div-commentary'><p style="margin-left:1em">無量眾生蒙佛化度。</p>
</div>
<div class='div-orig'><p>無數億菩薩。</p>
</div>
<div class='div-commentary'><p style="margin-left:1em">大乘之眾。</p>
</div>
<div class='div-orig'><p>念入佛智慧。</p>
</div>
<div class='div-commentary'><p style="margin-left:1em">令諸菩薩入於佛慧。</p>
</div>
<div class='div-orig'><p>佛未出家時。</p>
</div>
<div class='div-commentary'><p style="margin-left:1em">佛昔在家為輪王時。</p>
</div>
<div class='div-orig'><p>所生八王子。</p>
</div>
<div class='div-commentary'><p style="margin-left:1em">即有意等。</p>
</div>
<div class='div-orig'><p>見大聖出家。</p>
</div>
<div class='div-commentary'><p style="margin-left:1em">見父出家成大聖人。</p>
</div>
<div class='div-orig'><p>亦隨修梵行。</p>
</div>
<div class='div-commentary'><p style="margin-left:1em">子亦隨父修諸淨行。</p>
</div>
<div class='div-orig'><p>時佛說大乘。</p>
</div>
<div class='div-commentary'><p style="margin-left:1em">時月燈說。</p>
</div>
<div class='div-orig'><p>經名無量義。</p>
</div>
<div class='div-commentary'><p style="margin-left:1em">無量義經。</p>
</div>
<div class='div-orig'><p>於諸大眾中。</p>
</div>
<div class='div-commentary'><p style="margin-left:1em">於大會中。</p>
</div>
<div class='div-orig'><p>而為廣分別。</p>
</div>
<div class='div-commentary'><p style="margin-left:1em">為諸會眾廣分別說。</p>
</div>
<div class='div-orig'><p>佛說此經<span class='corr'>已</span>。</p>
</div>
<div class='div-commentary'><p style="margin-left:1em">無量義<span class='corr'>已</span>。</p>
</div>
<div class='div-orig'><p>即於法座上。</p>
</div>
<div class='div-commentary'><p style="margin-left:1em">於無量義法座之上。</p>
</div>
<div class='div-orig'><p>加趺坐三昧。</p>
</div>
<div class='div-commentary'><p style="margin-left:1em">結加趺坐入無量定。</p>
</div>
<div class='div-orig'><p>名無量義處。</p>
</div>
<div class='div-commentary'><p style="margin-left:1em">三昧之名。</p>
</div>
<div class='div-orig'><p>天雨曼陀華。</p>
</div>
<div class='div-commentary'><p style="margin-left:1em">即前四華。</p>
</div>
<div class='div-orig'><p>天皷自然鳴。</p>
</div>
<div class='div-commentary'><p style="margin-left:1em">天皷空中自然而鳴。</p>
</div>
<div class='div-orig'><p>諸天龍鬼神。</p>
</div>
<div class='div-commentary'><p style="margin-left:1em">八部之眾。</p>
</div>
<div class='div-orig'><p>供養人中尊。</p>
</div>
<div class='div-commentary'><p style="margin-left:1em">即月燈佛。</p>
</div>
<div class='div-orig'><p>一切諸佛土。</p>
</div>
<div class='div-commentary'><p style="margin-left:1em">月燈入定時諸佛土。</p>
</div>
<div class='div-orig'><p>即時大震動。</p>
</div>
<div class='div-commentary'><p style="margin-left:1em">如今釋迦地搖六動。</p>
</div>
<div class='div-orig'><p>佛放眉間光。</p>
</div>
<div class='div-commentary'><p style="margin-left:1em">放白毫光。</p>
</div>
<div class='div-orig'><p>現諸希有事。</p>
</div>
<div class='div-commentary'><p style="margin-left:1em">見諸未有種種異事。</p>
</div>
<div class='div-orig'><p>此光照東方。</p>
</div>
<div class='div-commentary'><p style="margin-left:1em">首照東方。</p>
</div>
<div class='div-orig'><p>萬八千佛土。</p>
</div>
<div class='div-commentary'><p style="margin-left:1em">表十八界。</p>
</div>
<div class='div-orig'><p>示一切眾生。</p>
</div>
<div class='div-commentary'><p style="margin-left:1em">示六道眾。</p>
</div>
<div class='div-orig'><p>生死業報處。</p>
</div>
<div class='div-commentary'><p style="margin-left:1em">死此生彼善惡報處。</p>
</div>
<div class='div-orig'><p>有見諸佛土。</p>
</div>
<div class='div-commentary'><p style="margin-left:1em">或有得見諸佛淨土。</p>
</div>
<div class='div-orig'><p>以眾寶莊嚴。</p>
</div>
<div class='div-commentary'><p style="margin-left:1em">百寶嚴飾。</p>
</div>
<div class='div-orig'><p>琉璃頗梨色。</p>
</div>
<div class='div-commentary'><p style="margin-left:1em">琉璃出波羅奈國其色瑩淨頗梨此方有之其色不定佛光照土色如諸寶。</p>
</div>
<div class='div-orig'><p>斯由佛光照。</p>
</div>
<div class='div-commentary'><p style="margin-left:1em">所見諸相因佛光照。</p>
</div>
<div class='div-orig'><p>又見諸天人。</p>
</div>
<div class='div-commentary'><p style="margin-left:1em">諸天世人。</p>
</div>
<div class='div-orig'><p>龍神夜叉眾乾闥緊那羅。</p>
</div>
<div class='div-commentary'><p style="margin-left:1em">即八部眾。</p>
</div>
<div class='div-orig'><p>各供養其佛。</p>
</div>
<div class='div-commentary'><p style="margin-left:1em">各各供養其土之佛。</p>
</div>
<div class='div-orig'><p>又見諸如來。</p>
</div>
<div class='div-commentary'><p style="margin-left:1em">光所現土諸佛如來。</p>
</div>
<div class='div-orig'><p>自然成佛道。</p>
</div>
<div class='div-commentary'><p style="margin-left:1em">佛道清淨本非造作契理悟真即登正覺曰自然成。</p>
</div>
<div class='div-orig'><p>身色如金山。</p>
</div>
<div class='div-commentary'><p style="margin-left:1em">身色勝妙如紫金山。</p>
</div>
<div class='div-orig'><p>端嚴甚微妙。</p>
</div>
<div class='div-commentary'><p style="margin-left:1em">端正嚴飾精微妙好。</p>
</div>
<div class='div-orig'><p>如淨琉璃中。</p>
</div>
<div class='div-commentary'><p style="margin-left:1em">琉<span class='corr'>璃</span>色淨內外瑩徹。</p>
</div>
<div class='div-orig'><p>內現真金像。</p>
</div>
<div class='div-commentary'><p style="margin-left:1em">身如金像性如琉璃色身微妙現於性中。</p>
</div>
<div class='div-orig'><p>世尊在大眾。</p>
</div>
<div class='div-commentary'><p style="margin-left:1em">他土諸佛在於眾中。</p>
</div>
<div class='div-orig'><p>敷演深法義。</p>
</div>
<div class='div-commentary'><p style="margin-left:1em">敷揚演說深法妙義。</p>
</div>
<div class='div-orig'><p>一一諸佛土。</p>
</div>
<div class='div-commentary'><p style="margin-left:1em">萬八千土。</p>
</div>
<div class='div-orig'><p>聲聞眾無數。</p>
</div>
<div class='div-commentary'><p style="margin-left:1em">諸土各有無數聲聞。</p>
</div>
<div class='div-orig'><p>因佛光所照。</p>
</div>
<div class='div-commentary'><p style="margin-left:1em">由月燈佛光明所照。</p>
</div>
<div class='div-orig'><p>悉見彼大眾。</p>
</div>
<div class='div-commentary'><p style="margin-left:1em">盡見他土彼諸大眾。</p>
</div>
<div class='div-orig'><p>或有諸比丘。</p>
</div>
<div class='div-commentary'><p style="margin-left:1em">二乘眾也。</p>
</div>
<div class='div-orig'><p>在於山林中。</p>
</div>
<div class='div-commentary'><p style="margin-left:1em">閑居靜處。</p>
</div>
<div class='div-orig'><p>精進持淨戒。</p>
</div>
<div class='div-commentary'><p style="margin-left:1em">精持不犯戒體清淨。</p>
</div>
<div class='div-orig'><p>猶如護明珠。</p>
</div>
<div class='div-commentary'><p style="margin-left:1em">如龍護珠。</p>
</div>
<div class='div-orig'><p>又見諸菩薩。</p>
</div>
<div class='div-commentary'><p style="margin-left:1em">大乘之眾。</p>
</div>
<div class='div-orig'><p>行施忍辱等。</p>
</div>
<div class='div-commentary'><p style="margin-left:1em">修六度也。</p>
</div>
<div class='div-orig'><p>其數如恒沙。</p>
</div>
<div class='div-commentary'><p style="margin-left:1em">菩薩之數如恒河沙。</p>
</div>
<div class='div-orig'><p>斯由佛光照。</p>
</div>
<div class='div-commentary'><p style="margin-left:1em">因月燈光照見諸相。</p>
</div>
<div class='div-orig'><p>又見諸菩薩深入諸禪定。</p>
</div>
<div class='div-commentary'><p style="margin-left:1em">菩薩妙定其數非一故云諸也攝心住寂名為入也。</p>
</div>
<div class='div-orig'><p>身心寂不動。</p>
</div>
<div class='div-commentary'><p style="margin-left:1em">內外寂然身心不動。</p>
</div>
<div class='div-orig'><p>以求無上道。</p>
</div>
<div class='div-commentary'><p style="margin-left:1em">入於深定求無上道。</p>
</div>
<div class='div-orig'><p>又見諸菩薩知法寂滅相。</p>
</div>
<div class='div-commentary'><p style="margin-left:1em">了知諸法寂滅相理。</p>
</div>
<div class='div-orig'><p>各於其國土。</p>
</div>
<div class='div-commentary'><p style="margin-left:1em">各於本國。</p>
</div>
<div class='div-orig'><p>說法求佛道。</p>
</div>
<div class='div-commentary'><p style="margin-left:1em">諸國菩薩各於其土說法求道。</p>
</div>
<div class='div-orig'><p>爾時四部眾。</p>
</div>
<div class='div-commentary'><p style="margin-left:1em">光現土時在會四眾。</p>
</div>
<div class='div-orig'><p>見日月燈佛。</p>
</div>
<div class='div-commentary'><p style="margin-left:1em">時四眾見。</p>
</div>
<div class='div-orig'><p>現大神通力。</p>
</div>
<div class='div-commentary'><p style="margin-left:1em">所現之相皆佛神力。</p>
</div>
<div class='div-orig'><p>其心皆歡喜。</p>
</div>
<div class='div-commentary'><p style="margin-left:1em">其四眾心皆悉歡喜。</p>
</div>
<div class='div-orig'><p>各各自相問。</p>
</div>
<div class='div-commentary'><p style="margin-left:1em">互相請問。</p>
</div>
<div class='div-orig'><p>是事何因緣。</p>
</div>
<div class='div-commentary'><p style="margin-left:1em">現土之事是何因緣。</p>
</div>
<div class='div-orig'><p>天人所奉尊。</p>
</div>
<div class='div-commentary'><p style="margin-left:1em">天人所奉月燈世尊。</p>
</div>
<div class='div-orig'><p>適從三昧起。</p>
</div>
<div class='div-commentary'><p style="margin-left:1em">適然月燈從定而起。</p>
</div>
<div class='div-orig'><p>讚妙光菩薩。</p>
</div>
<div class='div-commentary'><p style="margin-left:1em">燈明入定放白毫光妙光菩薩教諸弟子故佛出定讚歎妙光。</p>
</div>
<div class='div-orig'><p>汝為世間眼。</p>
</div>
<div class='div-commentary'><p style="margin-left:1em">汝是世間人天眼目。</p>
</div>
<div class='div-orig'><p>一切所歸信。</p>
</div>
<div class='div-commentary'><p style="margin-left:1em">一切人天歸依信奉。</p>
</div>
<div class='div-orig'><p>能奉持法藏。</p>
</div>
<div class='div-commentary'><p style="margin-left:1em">善能奉持如來法藏。</p>
</div>
<div class='div-orig'><p>如我所說法。</p>
</div>
<div class='div-commentary'><p style="margin-left:1em">如我所說一切諸法。</p>
</div>
<div class='div-orig'><p>唯汝能證知。</p>
</div>
<div class='div-commentary'><p style="margin-left:1em">獨汝能證知解義味。</p>
</div>
<div class='div-orig'><p>世尊既讚嘆。</p>
</div>
<div class='div-commentary'><p style="margin-left:1em">燈明世尊讚妙光<span class='corr'>已</span>。</p>
</div>
<div class='div-orig'><p>令妙光歡喜。</p>
</div>
<div class='div-commentary'><p style="margin-left:1em">讚妙光者欲令心喜。</p>
</div>
<div class='div-orig'><p>說是法華經。</p>
</div>
<div class='div-commentary'><p style="margin-left:1em">定起乃說。</p>
</div>
<div class='div-orig'><p>滿六十小劫。</p>
</div>
<div class='div-commentary'><p style="margin-left:1em">經爾許時。</p>
</div>
<div class='div-orig'><p>不起于此座。</p>
</div>
<div class='div-commentary'><p style="margin-left:1em">不起于此法華座席。</p>
</div>
<div class='div-orig'><p>所說上妙法。</p>
</div>
<div class='div-commentary'><p style="margin-left:1em">所說最上勝妙之法。</p>
</div>
<div class='div-orig'><p>是妙光法師悉皆能受持。</p>
</div>
<div class='div-commentary'><p style="margin-left:1em">能信故受能解故持。</p>
</div>
<div class='div-orig'><p>佛說是法華。</p>
</div>
<div class='div-commentary'><p style="margin-left:1em">燈明佛說是法華經。</p>
</div>
<div class='div-orig'><p>令眾歡喜<span class='corr'>已</span>。</p>
</div>
<div class='div-commentary'><p style="margin-left:1em">令大眾聞得歡喜<span class='corr'>已</span>。</p>
</div>
<div class='div-orig'><p>尋即於是日。</p>
</div>
<div class='div-commentary'><p style="margin-left:1em">法華畢日。</p>
</div>
<div class='div-orig'><p>告於天人眾。</p>
</div>
<div class='div-commentary'><p style="margin-left:1em">天人四眾。</p>
</div>
<div class='div-orig'><p>諸法實相義。</p>
</div>
<div class='div-commentary'><p style="margin-left:1em">諸法之中實相妙義。</p>
</div>
<div class='div-orig'><p><span class='corr'>已</span>為汝等說。</p>
</div>
<div class='div-commentary'><p style="margin-left:1em"><span class='corr'>已</span>為汝等如實演說。</p>
</div>
<div class='div-orig'><p>我今於中夜。</p>
</div>
<div class='div-commentary'><p style="margin-left:1em">燈明欲於中宵夜分。</p>
</div>
<div class='div-orig'><p>當入於涅槃。</p>
</div>
<div class='div-commentary'><p style="margin-left:1em">化畢當入寂滅涅槃。</p>
</div>
<div class='div-orig'><p>汝一心精進。</p>
</div>
<div class='div-commentary'><p style="margin-left:1em">囑累妙光精專進行。</p>
</div>
<div class='div-orig'><p>當離於放逸。</p>
</div>
<div class='div-commentary'><p style="margin-left:1em">應當遠離懈怠放逸。</p>
</div>
<div class='div-orig'><p>諸佛甚難值。</p>
</div>
<div class='div-commentary'><p style="margin-left:1em">說佛難值令生敬謹。</p>
</div>
<div class='div-orig'><p>億劫時一遇。</p>
</div>
<div class='div-commentary'><p style="margin-left:1em">億劫之中時或一遇。</p>
</div>
<div class='div-orig'><p>世尊諸子等。</p>
</div>
<div class='div-commentary'><p style="margin-left:1em">燈明八子及諸眾等。</p>
</div>
<div class='div-orig'><p>聞佛入涅槃。</p>
</div>
<div class='div-commentary'><p style="margin-left:1em">聞燈明佛欲入涅槃。</p>
</div>
<div class='div-orig'><p>各各懷悲惱。</p>
</div>
<div class='div-commentary'><p style="margin-left:1em">各各心懷憂悲苦惱。</p>
</div>
<div class='div-orig'><p>佛滅一何速。</p>
</div>
<div class='div-commentary'><p style="margin-left:1em">佛入滅度一何疾哉。</p>
</div>
<div class='div-orig'><p>聖主法之王。</p>
</div>
<div class='div-commentary'><p style="margin-left:1em">聖主世尊諸法之王。</p>
</div>
<div class='div-orig'><p>安慰無量眾。</p>
</div>
<div class='div-commentary'><p style="margin-left:1em">佛憫眾憂安悉慰喻。</p>
</div>
<div class='div-orig'><p>我若滅度時。</p>
</div>
<div class='div-commentary'><p style="margin-left:1em">我若緣盡示寂之時。</p>
</div>
<div class='div-orig'><p>汝等勿憂怖。</p>
</div>
<div class='div-commentary'><p style="margin-left:1em">汝等勿得心懷憂怖。</p>
</div>
<div class='div-orig'><p>是德藏菩薩。</p>
</div>
<div class='div-commentary'><p style="margin-left:1em">補處菩薩。</p>
</div>
<div class='div-orig'><p>於無漏實相。</p>
</div>
<div class='div-commentary'><p style="margin-left:1em">於無漏法實相解脫。</p>
</div>
<div class='div-orig'><p>心<span class='corr'>已</span>得通達。</p>
</div>
<div class='div-commentary'><p style="margin-left:1em">其心<span class='corr'>已</span>得通暢了達。</p>
</div>
<div class='div-orig'><p>其次當作佛。</p>
</div>
<div class='div-commentary'><p style="margin-left:1em">德藏菩薩次當作佛。</p>
</div>
<div class='div-orig'><p>號曰為淨身。</p>
</div>
<div class='div-commentary'><p style="margin-left:1em">佛為授記名淨身佛。</p>
</div>
<div class='div-orig'><p>亦度無量眾。</p>
</div>
<div class='div-commentary'><p style="margin-left:1em">亦如燈明度生無量。</p>
</div>
<div class='div-orig'><p>佛此夜滅度。</p>
</div>
<div class='div-commentary'><p style="margin-left:1em">授記傳法即入涅槃。</p>
</div>
<div class='div-orig'><p>如薪盡火滅。</p>
</div>
<div class='div-commentary'><p style="margin-left:1em">機薪既盡應火亦亡。</p>
</div>
<div class='div-orig'><p>分布諸舍利。</p>
</div>
<div class='div-commentary'><p style="margin-left:1em">火化之後舍利分布。</p>
</div>
<div class='div-orig'><p>而起無量塔。</p>
</div>
<div class='div-commentary'><p style="margin-left:1em">梵語塔婆此云高顯處言眾建塔供佛舍利。</p>
</div>
<div class='div-orig'><p>比丘比丘尼。</p>
</div>
<div class='div-commentary'><p style="margin-left:1em">出家二眾。</p>
</div>
<div class='div-orig'><p>其數如恒沙。</p>
</div>
<div class='div-commentary'><p style="margin-left:1em">言其多也。</p>
</div>
<div class='div-orig'><p>倍復加精進。</p>
</div>
<div class='div-commentary'><p style="margin-left:1em">見佛入滅<span class='corr'>己</span>事未辦倍復更加精勤修進。</p>
</div>
<div class='div-orig'><p>以求無上道。</p>
</div>
<div class='div-commentary'><p style="margin-left:1em">所以進行為求佛道。</p>
</div>
<div class='div-orig'><p>是妙光法師。</p>
</div>
<div class='div-commentary'><p style="margin-left:1em">燈明如來付法弟子。</p>
</div>
<div class='div-orig'><p>奉持佛法藏。</p>
</div>
<div class='div-commentary'><p style="margin-left:1em">持燈明佛法寶之藏。</p>
</div>
<div class='div-orig'><p>八十小劫中。</p>
</div>
<div class='div-commentary'><p style="margin-left:1em">佛滅度後正像法中。</p>
</div>
<div class='div-orig'><p>廣宣法華經。</p>
</div>
<div class='div-commentary'><p style="margin-left:1em">廣大宣演妙法華經。</p>
</div>
<div class='div-orig'><p>是諸八王子。</p>
</div>
<div class='div-commentary'><p style="margin-left:1em">燈明八子。</p>
</div>
<div class='div-orig'><p>妙光所開化。</p>
</div>
<div class='div-commentary'><p style="margin-left:1em">開誘化導。</p>
</div>
<div class='div-orig'><p>堅固無上道。</p>
</div>
<div class='div-commentary'><p style="margin-left:1em">小乘教相是生滅法圓頓大乘名無上道不生不滅名堅固法。</p>
</div>
<div class='div-orig'><p>當見無數佛。</p>
</div>
<div class='div-commentary'><p style="margin-left:1em">當於來世見無量佛。</p>
</div>
<div class='div-orig'><p>供養諸佛<span class='corr'>已</span>。</p>
</div>
<div class='div-commentary'><p style="margin-left:1em">供養承事無數佛<span class='corr'>已</span>。</p>
</div>
<div class='div-orig'><p>隨順行大道。</p>
</div>
<div class='div-commentary'><p style="margin-left:1em">隨順諸佛行無上道。</p>
</div>
<div class='div-orig'><p>相繼得成佛。</p>
</div>
<div class='div-commentary'><p style="margin-left:1em">次第相繼得成佛道。</p>
</div>
<div class='div-orig'><p>轉次而授記。</p>
</div>
<div class='div-commentary'><p style="margin-left:1em">展轉依次授補處記。</p>
</div>
<div class='div-orig'><p>最後天中天。</p>
</div>
<div class='div-commentary'><p style="margin-left:1em">其最後佛於人天中極為尊勝名天中天。</p>
</div>
<div class='div-orig'><p>號曰然燈佛。</p>
</div>
<div class='div-commentary'><p style="margin-left:1em">應身佛號。</p>
</div>
<div class='div-orig'><p>諸仙之導師。</p>
</div>
<div class='div-commentary'><p style="margin-left:1em">諸天仙中化導之師。</p>
</div>
<div class='div-orig'><p>度脫無量眾。</p>
</div>
<div class='div-commentary'><p style="margin-left:1em">化度眾多令悉解脫。</p>
</div>
<div class='div-orig'><p>是妙光法師。</p>
</div>
<div class='div-commentary'><p style="margin-left:1em">是傳法師。</p>
</div>
<div class='div-orig'><p>時有一弟子。</p>
</div>
<div class='div-commentary'><p style="margin-left:1em">彼時妙光一人弟子。</p>
</div>
<div class='div-orig'><p>心常懷懈怠。</p>
</div>
<div class='div-commentary'><p style="margin-left:1em">其心常懷懈慢怠惰。</p>
</div>
<div class='div-orig'><p>貪著於名利。</p>
</div>
<div class='div-commentary'><p style="margin-left:1em">貪心取著名稱財利。</p>
</div>
<div class='div-orig'><p>求名利無厭。</p>
</div>
<div class='div-commentary'><p style="margin-left:1em">貪求求心無有厭足。</p>
</div>
<div class='div-orig'><p>多遊族姓家。</p>
</div>
<div class='div-commentary'><p style="margin-left:1em">為名利故多去遊歷大族貴姓豪富之家。</p>
</div>
<div class='div-orig'><p>棄捨所習誦。</p>
</div>
<div class='div-commentary'><p style="margin-left:1em">心中多事學業荒疎。</p>
</div>
<div class='div-orig'><p>廢忘不通利。</p>
</div>
<div class='div-commentary'><p style="margin-left:1em">廢棄忘失不能通利。</p>
</div>
<div class='div-orig'><p>以是因緣故。</p>
</div>
<div class='div-commentary'><p style="margin-left:1em">因貪名利廢業之緣。</p>
</div>
<div class='div-orig'><p>號之為求名。</p>
</div>
<div class='div-commentary'><p style="margin-left:1em">名不虗得從習而生。</p>
</div>
<div class='div-orig'><p>亦行眾善業。</p>
</div>
<div class='div-commentary'><p style="margin-left:1em">雖則貪求亦能修行眾多善業。</p>
</div>
<div class='div-orig'><p>得見無數佛。</p>
</div>
<div class='div-commentary'><p style="margin-left:1em">以修善故得見諸佛。</p>
</div>
<div class='div-orig'><p>供養於諸佛。</p>
</div>
<div class='div-commentary'><p style="margin-left:1em">因值多佛修法供養。</p>
</div>
<div class='div-orig'><p>隨順行大道。</p>
</div>
<div class='div-commentary'><p style="margin-left:1em">隨須諸佛行大乘道。</p>
</div>
<div class='div-orig'><p>具六波羅蜜。</p>
</div>
<div class='div-commentary'><p style="margin-left:1em">具足修習六度之行。</p>
</div>
<div class='div-orig'><p>今見釋師子。</p>
</div>
<div class='div-commentary'><p style="margin-left:1em">今於賢劫見釋迦尊。</p>
</div>
<div class='div-orig'><p>其後當作佛。</p>
</div>
<div class='div-commentary'><p style="margin-left:1em">其求名者於釋迦尊末法之後次當作佛。</p>
</div>
<div class='div-orig'><p>號名曰彌勒。</p>
</div>
<div class='div-commentary'><p style="margin-left:1em">此云慈氏。</p>
</div>
<div class='div-orig'><p>廣度諸眾生。</p>
</div>
<div class='div-commentary'><p style="margin-left:1em">龍華樹下三會說法度人無量。</p>
</div>
<div class='div-orig'><p>其數無有量。</p>
</div>
<div class='div-commentary'><p style="margin-left:1em">不可稱數。</p>
</div>
<div class='div-orig'><p>彼佛滅度後。</p>
</div>
<div class='div-commentary'><p style="margin-left:1em">彼燈明佛入滅之後。</p>
</div>
<div class='div-orig'><p>懈怠者汝是。</p>
</div>
<div class='div-commentary'><p style="margin-left:1em">彼時求名即今彌勒。</p>
</div>
<div class='div-orig'><p>妙光法師者。</p>
</div>
<div class='div-commentary'><p style="margin-left:1em">燈明佛時妙光師者。</p>
</div>
<div class='div-orig'><p>今則我身是。</p>
</div>
<div class='div-commentary'><p style="margin-left:1em">彼時妙光即我文殊。</p>
</div>
<div class='div-orig'><p>我見燈明佛。</p>
</div>
<div class='div-commentary'><p style="margin-left:1em">我昔見彼燈明如來。</p>
</div>
<div class='div-orig'><p>本光瑞如此。</p>
</div>
<div class='div-commentary'><p style="margin-left:1em">本時光明瑞相如此。</p>
</div>
<div class='div-orig'><p>以是知今佛。</p>
</div>
<div class='div-commentary'><p style="margin-left:1em">以是昔緣驗知今佛。</p>
</div>
<div class='div-orig'><p>欲說法華經。</p>
</div>
<div class='div-commentary'><p style="margin-left:1em">是欲演說妙法華經。</p>
</div>
<div class='div-orig'><p>今相如本瑞。</p>
</div>
<div class='div-commentary'><p style="margin-left:1em">今佛瑞相如本燈明。</p>
</div>
<div class='div-orig'><p>是諸佛方便。</p>
</div>
<div class='div-commentary'><p style="margin-left:1em">現瑞乃是諸佛方便。</p>
</div>
<div class='div-orig'><p>今佛放光明。</p>
</div>
<div class='div-commentary'><p style="margin-left:1em">今釋迦佛放大光明。</p>
</div>
<div class='div-orig'><p>助發實相義。</p>
</div>
<div class='div-commentary'><p style="margin-left:1em">扶助開發實相義門。</p>
</div>
<div class='div-orig'><p>諸人今當知。</p>
</div>
<div class='div-commentary'><p style="margin-left:1em">在會諸人今當得知。</p>
</div>
<div class='div-orig'><p>合掌一心待。</p>
</div>
<div class='div-commentary'><p style="margin-left:1em">合十指掌一心竚待。</p>
</div>
<div class='div-orig'><p>佛當雨法雨。</p>
</div>
<div class='div-commentary'><p style="margin-left:1em">釋迦當澍大法之雨。</p>
</div>
<div class='div-orig'><p>充足求道者。</p>
</div>
<div class='div-commentary'><p style="margin-left:1em">眾生念法如渴思飲如來法施如雨普沾百糓草木充足無遺。</p>
</div>
<div class='div-orig'><p>諸求三乘人。</p>
</div>
<div class='div-commentary'><p style="margin-left:1em">聲聞緣覺及諸菩薩求三乘人。</p>
</div>
<div class='div-orig'><p>若有疑悔者。</p>
</div>
<div class='div-commentary'><p style="margin-left:1em">若有疑惑掉悔之者。</p>
</div>
<div class='div-orig'><p>佛當為除斷。</p>
</div>
<div class='div-commentary'><p style="margin-left:1em">釋迦當與拔斷疑根[列/刀]除見網。</p>
</div>
<div class='div-orig'><p>令盡無有餘。</p>
</div>
<div class='div-commentary'><p style="margin-left:1em">三惑究盡令無有餘。</p>
</div></div>
<div class='div-other'><a id='mulu8' />
<div class='div-orig'><p>妙法蓮華經方便品第二</p>
</div>
<div class='div-commentary'><p style="margin-left:1em">佛成道<span class='corr'>已</span>四十餘年為機未堪秘此此經不務速說最後靈山時說之是佛方便。</p>
</div>
<div class='div-orig'><p>爾時世尊。</p>
</div>
<div class='div-commentary'><p style="margin-left:1em">文殊說偈答彌勒時。</p>
</div>
<div class='div-orig'><p>從三昧安詳而起。</p>
</div>
<div class='div-commentary'><p style="margin-left:1em">從無量義三昧正受安穩詳審起於妙定。</p>
</div>
<div class='div-orig'><p>告舍利弗。</p>
</div>
<div class='div-commentary'><p style="margin-left:1em">諸弟子中身子智慧最為第一所以告之。</p>
</div>
<div class='div-orig'><p>諸佛智慧。</p>
</div>
<div class='div-commentary'><p style="margin-left:1em">所謂一切智道種智一切種智佛之智也常住實相平等大慧佛之慧也。</p>
</div>
<div class='div-orig'><p>甚深無量。</p>
</div>
<div class='div-commentary'><p style="margin-left:1em">諸佛所證徹法源底餘無知者故曰甚深。</p>
</div>
<div class='div-orig'><p>其智慧門。</p>
</div>
<div class='div-commentary'><p style="margin-left:1em">上歎實智無有邊量此說慧門非智莫入。</p>
</div>
<div class='div-orig'><p>難解難入。</p>
</div>
<div class='div-commentary'><p style="margin-left:1em">深故不易解妙故不易入。</p>
</div>
<div class='div-orig'><p>一切聲聞。</p>
</div>
<div class='div-commentary'><p style="margin-left:1em">小乘之人聞佛音聲悟明四諦故曰聲聞。</p>
</div>
<div class='div-orig'><p>辟支佛。</p>
</div>
<div class='div-commentary'><p style="margin-left:1em">此云緣覺觀十二緣覺真諦故亦名獨覺匪因師授獨能覺故。</p>
</div>
<div class='div-orig'><p>所不能知。</p>
</div>
<div class='div-commentary'><p style="margin-left:1em">二乘小智見解淺劣佛所證妙非彼能知。</p>
</div>
<div class='div-orig'><p>所以者何。</p>
</div>
<div class='div-commentary'><p style="margin-left:1em">徵問所以何緣不知。</p>
</div>
<div class='div-orig'><p>佛曾親近。</p>
</div>
<div class='div-commentary'><p style="margin-left:1em">緣佛曾經親炙附近。</p>
</div>
<div class='div-orig'><p>百千萬億。</p>
</div>
<div class='div-commentary'><p style="margin-left:1em">十萬日億。</p>
</div>
<div class='div-orig'><p>無數諸佛。</p>
</div>
<div class='div-commentary'><p style="margin-left:1em">久劫之中所親近者。</p>
</div>
<div class='div-orig'><p>盡行諸佛。</p>
</div>
<div class='div-commentary'><p style="margin-left:1em">諸佛行處盡皆行之。</p>
</div>
<div class='div-orig'><p>無量道法。</p>
</div>
<div class='div-commentary'><p style="margin-left:1em">無數佛道修行之法。</p>
</div>
<div class='div-orig'><p>勇猛精進。</p>
</div>
<div class='div-commentary'><p style="margin-left:1em">敢為曰勇竭智曰猛心一名精趣果曰進。</p>
</div>
<div class='div-orig'><p>名稱普聞。</p>
</div>
<div class='div-commentary'><p style="margin-left:1em">令名美稱普徧熏聞。</p>
</div>
<div class='div-orig'><p>成就甚深。</p>
</div>
<div class='div-commentary'><p style="margin-left:1em">造作名成圓備曰就成就處妙故曰甚深。</p>
</div>
<div class='div-orig'><p>未曾有法。</p>
</div>
<div class='div-commentary'><p style="margin-left:1em">六道三乘未有之法。</p>
</div>
<div class='div-orig'><p>隨宜所說。</p>
</div>
<div class='div-commentary'><p style="margin-left:1em">佛雖方便隨其所宜演說諸法。</p>
</div>
<div class='div-orig'><p>意趣難解。</p>
</div>
<div class='div-commentary'><p style="margin-left:1em">意思旨趣唯佛究盡餘難曉解。</p>
</div>
<div class='div-orig'><p>舍利弗。</p>
</div>
<div class='div-commentary'><p style="margin-left:1em">呼名而告。</p>
</div>
<div class='div-orig'><p>吾從成佛以來。</p>
</div>
<div class='div-commentary'><p style="margin-left:1em">我自寂場證果<span class='corr'>已</span>來。</p>
</div>
<div class='div-orig'><p>種種因緣。</p>
</div>
<div class='div-commentary'><p style="margin-left:1em">為鈍根者說過現未種種善惡因心緣種。</p>
</div>
<div class='div-orig'><p>種種譬喻。</p>
</div>
<div class='div-commentary'><p style="margin-left:1em">為中根者引種種物譬類比喻。</p>
</div>
<div class='div-orig'><p>廣演言教。</p>
</div>
<div class='div-commentary'><p style="margin-left:1em">廣濶演說言說教誨。</p>
</div>
<div class='div-orig'><p>無數方便。</p>
</div>
<div class='div-commentary'><p style="margin-left:1em">無數巧玅方法利便。</p>
</div>
<div class='div-orig'><p>引導眾生。</p>
</div>
<div class='div-commentary'><p style="margin-left:1em">誘引化導。</p>
</div>
<div class='div-orig'><p>令離諸著。</p>
</div>
<div class='div-commentary'><p style="margin-left:1em">眾生頑迷事事貪著佛與方便令其遠離。</p>
</div>
<div class='div-orig'><p>所以者何。</p>
</div>
<div class='div-commentary'><p style="margin-left:1em">徵起前意何緣能是。</p>
</div>
<div class='div-orig'><p>如來方便。</p>
</div>
<div class='div-commentary'><p style="margin-left:1em">大覺如來慈悲演說法譬因緣是方便義。</p>
</div>
<div class='div-orig'><p>知見波羅蜜。</p>
</div>
<div class='div-commentary'><p style="margin-left:1em">達法源底名佛之知了法本空名佛之見到於彼岸名波羅蜜。</p>
</div>
<div class='div-orig'><p>皆<span class='corr'>已</span>具足。</p>
</div>
<div class='div-commentary'><p style="margin-left:1em">解行皆<span class='corr'>已</span>具備滿足。</p>
</div>
<div class='div-orig'><p>舍利弗如來知見。</p>
</div>
<div class='div-commentary'><p style="margin-left:1em">正知正見。</p>
</div>
<div class='div-orig'><p>廣大深遠。</p>
</div>
<div class='div-commentary'><p style="margin-left:1em">徧了諸法名之曰廣出諸聖表名之曰大窮實際地名之曰深無人能到名之曰遠。</p>
</div>
<div class='div-orig'><p>無量無礙。</p>
</div>
<div class='div-commentary'><p style="margin-left:1em">非算所知故無數量性本空寂故無罣礙。</p>
</div>
<div class='div-orig'><p>力無所畏。</p>
</div>
<div class='div-commentary'><p style="margin-left:1em">佛之十力四無所畏。</p>
</div>
<div class='div-orig'><p>禪定解脫三昧。</p>
</div>
<div class='div-commentary'><p style="margin-left:1em">禪定是因解脫是果三昧梵語此云云定。</p>
</div>
<div class='div-orig'><p>深入無際。</p>
</div>
<div class='div-commentary'><p style="margin-left:1em">如上盡行諸佛行處戒定慧力一一正入無有邊際。</p>
</div>
<div class='div-orig'><p>成就一切未曾有法。</p>
</div>
<div class='div-commentary'><p style="margin-left:1em">如上。</p>
</div>
<div class='div-orig'><p>舍利弗如來能種種分別。</p>
</div>
<div class='div-commentary'><p style="margin-left:1em">如五陰十二處十八界四諦十二緣六度萬行以種種智廣分別說。</p>
</div>
<div class='div-orig'><p>巧說諸法。</p>
</div>
<div class='div-commentary'><p style="margin-left:1em">所說機名巧法義非一名諸。</p>
</div>
<div class='div-orig'><p>言詞柔輭。</p>
</div>
<div class='div-commentary'><p style="margin-left:1em">所出言句柔和細軟。</p>
</div>
<div class='div-orig'><p>悅可眾心。</p>
</div>
<div class='div-commentary'><p style="margin-left:1em">悅樂稱可眾人之心。</p>
</div>
<div class='div-orig'><p>舍利弗取要言之。</p>
</div>
<div class='div-commentary'><p style="margin-left:1em">取撮要妙為汝言之。</p>
</div>
<div class='div-orig'><p>無量無邊未曾有法。</p>
</div>
<div class='div-commentary'><p style="margin-left:1em">如上諸法。</p>
</div>
<div class='div-orig'><p>佛悉成就。</p>
</div>
<div class='div-commentary'><p style="margin-left:1em">謂佛盡證。</p>
</div>
<div class='div-orig'><p>止舍利弗。</p>
</div>
<div class='div-commentary'><p style="margin-left:1em">法既深妙人難信解只宜止之。</p>
</div>
<div class='div-orig'><p>不須復說。</p>
</div>
<div class='div-commentary'><p style="margin-left:1em">不必更說。</p>
</div>
<div class='div-orig'><p>所以者何。</p>
</div>
<div class='div-commentary'><p style="margin-left:1em">何因緣故止不須說。</p>
</div>
<div class='div-orig'><p>佛所成就。</p>
</div>
<div class='div-commentary'><p style="margin-left:1em">由佛世尊所成就者。</p>
</div>
<div class='div-orig'><p>第一希有。</p>
</div>
<div class='div-commentary'><p style="margin-left:1em">唯佛獨證故云第一昔所未聞故云希有。</p>
</div>
<div class='div-orig'><p>難解之法。</p>
</div>
<div class='div-commentary'><p style="margin-left:1em">理深法妙所以難曉。</p>
</div>
<div class='div-orig'><p>唯佛與佛。</p>
</div>
<div class='div-commentary'><p style="margin-left:1em">唯獨諸佛與釋迦尊。</p>
</div>
<div class='div-orig'><p>乃能究盡。</p>
</div>
<div class='div-commentary'><p style="margin-left:1em">窮究盡底。</p>
</div>
<div class='div-orig'><p>諸法實相。</p>
</div>
<div class='div-commentary'><p style="margin-left:1em">微妙深法因妄有相了法性空名為實相。</p>
</div>
<div class='div-orig'><p>所謂諸法。</p>
</div>
<div class='div-commentary'><p style="margin-left:1em">十如是者一經之要為顯實相令得開解。</p>
</div>
<div class='div-orig'><p>如是相。</p>
</div>
<div class='div-commentary'><p style="margin-left:1em">相謂相貌有真有妄真即常住無生無滅真如實相即經云唯佛與佛乃能究盡諸法實相妄即無明有生有滅虗幻之相即經云見諸眾生為生老病死憂悲苦惱之所燒煑等如來明見無有錯繆如理真實名如是相因佛說故眾生得聞即經云諸法實相義<span class='corr'>已</span>為汝等說。</p>
</div>
<div class='div-orig'><p>如是性。</p>
</div>
<div class='div-commentary'><p style="margin-left:1em">業不自生實由性起心本具有善惡之性隨時因緣種種差別如竹木中有於火性若非遇緣無由得發必須鑽截火相方生為善而發則名智光成就善事為惡而發則名毒火成就妄緣性本空寂隨緣轉變即楞嚴云火性無我寄於諸緣。</p>
</div>
<div class='div-orig'><p>如是體。</p>
</div>
<div class='div-commentary'><p style="margin-left:1em">體有三義聖凡平等名理為體五分修成名無漏體五陰幻軀名有漏體。</p>
</div>
<div class='div-orig'><p>如是力。</p>
</div>
<div class='div-commentary'><p style="margin-left:1em">指業體上所有功力十界依正業力所成。</p>
</div>
<div class='div-orig'><p>如是作。</p>
</div>
<div class='div-commentary'><p style="margin-left:1em">作是運造各隨其力進善得福為惡招殃。</p>
</div>
<div class='div-orig'><p>如是因。</p>
</div>
<div class='div-commentary'><p style="margin-left:1em">因上因由正指心地一切善惡唯心所現譬諸草木因地所生。</p>
</div>
<div class='div-orig'><p>如是緣。</p>
</div>
<div class='div-commentary'><p style="margin-left:1em">緣即時事本非善惡其必由心相貌方顯如燥就火勢則蔓莚如氷見日凍則消融。</p>
</div>
<div class='div-orig'><p>如是果。</p>
</div>
<div class='div-commentary'><p style="margin-left:1em">行始為因行終為果善惡悉是攬因成果。</p>
</div>
<div class='div-orig'><p>如是報。</p>
</div>
<div class='div-commentary'><p style="margin-left:1em">業果既成隨業受報悟成四聖迷號六凡。</p>
</div>
<div class='div-orig'><p>如是本末究竟等。</p>
</div>
<div class='div-commentary'><p style="margin-left:1em">迷悟兩途從本至末因果不二究竟平等。</p>
</div>
<div class='div-orig'><p>爾時世尊。</p>
</div>
<div class='div-commentary'><p style="margin-left:1em">說是法時。</p>
</div>
<div class='div-orig'><p>欲重宣此義而說偈言。</p>
</div>
<div class='div-commentary'><p style="margin-left:1em">為未了者重括前義以偈說之。</p>
</div>
<div class='div-orig'><p>世雄不可量。</p>
</div>
<div class='div-commentary'><p style="margin-left:1em">大雄猛世尊智慧不可量。</p>
</div>
<div class='div-orig'><p>諸天及世人。</p>
</div>
<div class='div-commentary'><p style="margin-left:1em">人天二道。</p>
</div>
<div class='div-orig'><p>一切眾生類。</p>
</div>
<div class='div-commentary'><p style="margin-left:1em">徧該九道。</p>
</div>
<div class='div-orig'><p>無能知佛者。</p>
</div>
<div class='div-commentary'><p style="margin-left:1em">六道三乘莫知佛意。</p>
</div>
<div class='div-orig'><p>佛力無所畏。</p>
</div>
<div class='div-commentary'><p style="margin-left:1em">十力四無所畏。</p>
</div>
<div class='div-orig'><p>解脫諸三昧。</p>
</div>
<div class='div-commentary'><p style="margin-left:1em">不可思議微妙解脫百千萬億諸大三昧。</p>
</div>
<div class='div-orig'><p>及佛諸餘法。</p>
</div>
<div class='div-commentary'><p style="margin-left:1em">言佛餘法指權三乘。</p>
</div>
<div class='div-orig'><p>無能測量者。</p>
</div>
<div class='div-commentary'><p style="margin-left:1em">唯除世尊餘無能測。</p>
</div>
<div class='div-orig'><p>本從無數佛。</p>
</div>
<div class='div-commentary'><p style="margin-left:1em">由佛本來從無數佛。</p>
</div>
<div class='div-orig'><p>具足行諸道。</p>
</div>
<div class='div-commentary'><p style="margin-left:1em">具足修行諸佛道法。</p>
</div>
<div class='div-orig'><p>甚深微妙法。</p>
</div>
<div class='div-commentary'><p style="margin-left:1em">即上力無畏等佛所行處無上甚深微妙之法。</p>
</div>
<div class='div-orig'><p>難見難可了。</p>
</div>
<div class='div-commentary'><p style="margin-left:1em">理體義趣二俱深妙非眼所見非心能了。</p>
</div>
<div class='div-orig'><p>於無量億劫。</p>
</div>
<div class='div-commentary'><p style="margin-left:1em">曾於無數億千時分。</p>
</div>
<div class='div-orig'><p>行此諸道<span class='corr'>已</span>。</p>
</div>
<div class='div-commentary'><p style="margin-left:1em">具行如上諸聖道<span class='corr'>已</span>。</p>
</div>
<div class='div-orig'><p>道場得成果。</p>
</div>
<div class='div-commentary'><p style="margin-left:1em">修道之處名曰道場得最正覺名曰成果。</p>
</div>
<div class='div-orig'><p>我<span class='corr'>已</span>悉知見。</p>
</div>
<div class='div-commentary'><p style="margin-left:1em">佛<span class='corr'>已</span>於法盡知盡見。</p>
</div>
<div class='div-orig'><p>如是大果報。</p>
</div>
<div class='div-commentary'><p style="margin-left:1em">無上正覺名為大果圓滿報身名為大報。</p>
</div>
<div class='div-orig'><p>種種性相義。</p>
</div>
<div class='div-commentary'><p style="margin-left:1em">即指十如性相之義。</p>
</div>
<div class='div-orig'><p>我及十方佛。</p>
</div>
<div class='div-commentary'><p style="margin-left:1em">唯佛與佛。</p>
</div>
<div class='div-orig'><p>乃能知是事。</p>
</div>
<div class='div-commentary'><p style="margin-left:1em">言是事者即微妙法。</p>
</div>
<div class='div-orig'><p>是法不可示。</p>
</div>
<div class='div-commentary'><p style="margin-left:1em">如是妙法本非言說不可以語開示於人。</p>
</div>
<div class='div-orig'><p>言詞相寂滅。</p>
</div>
<div class='div-commentary'><p style="margin-left:1em">出言相表體性寂滅。</p>
</div>
<div class='div-orig'><p>諸餘眾生類。</p>
</div>
<div class='div-commentary'><p style="margin-left:1em">六道三乘眾生等類。</p>
</div>
<div class='div-orig'><p>無有能得解。</p>
</div>
<div class='div-commentary'><p style="margin-left:1em">非其智力之所能了。</p>
</div>
<div class='div-orig'><p>除諸菩薩眾。</p>
</div>
<div class='div-commentary'><p style="margin-left:1em">唯除信力大菩薩眾。</p>
</div>
<div class='div-orig'><p>信力堅固者。</p>
</div>
<div class='div-commentary'><p style="margin-left:1em">法門深妙非信不入除力堅實牢固之者。</p>
</div>
<div class='div-orig'><p>諸佛弟子眾。</p>
</div>
<div class='div-commentary'><p style="margin-left:1em">諸佛會中三乘弟子。</p>
</div>
<div class='div-orig'><p>曾供養諸佛。</p>
</div>
<div class='div-commentary'><p style="margin-left:1em">緣覺之人兼修福分曾供諸佛。</p>
</div>
<div class='div-orig'><p>一切漏<span class='corr'>已</span>盡。</p>
</div>
<div class='div-commentary'><p style="margin-left:1em">三界漏業<span class='corr'>已</span>得悉盡。</p>
</div>
<div class='div-orig'><p>住是最後身。</p>
</div>
<div class='div-commentary'><p style="margin-left:1em">於最後身得成緣覺。</p>
</div>
<div class='div-orig'><p>如是諸人等。</p>
</div>
<div class='div-commentary'><p style="margin-left:1em">於如是等緣覺之人。</p>
</div>
<div class='div-orig'><p>其力所不堪。</p>
</div>
<div class='div-commentary'><p style="margin-left:1em">力雖超生不堪聞妙。</p>
</div>
<div class='div-orig'><p>假使滿世間。</p>
</div>
<div class='div-commentary'><p style="margin-left:1em">假使滿於十方世間。</p>
</div>
<div class='div-orig'><p>皆如舍利弗。</p>
</div>
<div class='div-commentary'><p style="margin-left:1em">盡如身子智慧第一。</p>
</div>
<div class='div-orig'><p>盡思共度量。</p>
</div>
<div class='div-commentary'><p style="margin-left:1em">竭其神思忖度籌量。</p>
</div>
<div class='div-orig'><p>不能測佛智。</p>
</div>
<div class='div-commentary'><p style="margin-left:1em">莫能測知佛之智慧。</p>
</div>
<div class='div-orig'><p>正使滿十方。</p>
</div>
<div class='div-commentary'><p style="margin-left:1em">滿十方界。</p>
</div>
<div class='div-orig'><p>皆如舍利弗。</p>
</div>
<div class='div-commentary'><p style="margin-left:1em">皆如身子有大智慧。</p>
</div>
<div class='div-orig'><p>及餘諸弟子。</p>
</div>
<div class='div-commentary'><p style="margin-left:1em">及餘諸人大弟子等。</p>
</div>
<div class='div-orig'><p>亦滿十方剎。</p>
</div>
<div class='div-commentary'><p style="margin-left:1em">亦滿十方無數剎土。</p>
</div>
<div class='div-orig'><p>盡思共度量亦復不能知。</p>
</div>
<div class='div-commentary'><p style="margin-left:1em">前但引智如諸弟子亦不能測。</p>
</div>
<div class='div-orig'><p>辟支佛利智。</p>
</div>
<div class='div-commentary'><p style="margin-left:1em">緣覺獨覺其智稍利過於聲聞。</p>
</div>
<div class='div-orig'><p>無漏最後身。</p>
</div>
<div class='div-commentary'><p style="margin-left:1em"><span class='corr'>已</span>無諸漏最後覺身。</p>
</div>
<div class='div-orig'><p>亦滿十方界。</p>
</div>
<div class='div-commentary'><p style="margin-left:1em">亦如聲聞滿十方界。</p>
</div>
<div class='div-orig'><p>其數如竹林。</p>
</div>
<div class='div-commentary'><p style="margin-left:1em">狀其多也。</p>
</div>
<div class='div-orig'><p>斯等共一心。</p>
</div>
<div class='div-commentary'><p style="margin-left:1em">是等支佛同一心念。</p>
</div>
<div class='div-orig'><p>於億無量劫。</p>
</div>
<div class='div-commentary'><p style="margin-left:1em">於是許時。</p>
</div>
<div class='div-orig'><p>欲思佛實智。</p>
</div>
<div class='div-commentary'><p style="margin-left:1em">欲思如來真實智慧。</p>
</div>
<div class='div-orig'><p>莫能知少分。</p>
</div>
<div class='div-commentary'><p style="margin-left:1em">欲知小分亦不能得。</p>
</div>
<div class='div-orig'><p>新發意菩薩。</p>
</div>
<div class='div-commentary'><p style="margin-left:1em">新發道意諸菩薩等。</p>
</div>
<div class='div-orig'><p>供養無數佛。</p>
</div>
<div class='div-commentary'><p style="margin-left:1em"><span class='corr'>已</span>曾供養無數諸佛。</p>
</div>
<div class='div-orig'><p>了達諸義趣。</p>
</div>
<div class='div-commentary'><p style="margin-left:1em">解了通達諸法義趣。</p>
</div>
<div class='div-orig'><p>又能善說法。</p>
</div>
<div class='div-commentary'><p style="margin-left:1em">又復善能為他說法。</p>
</div>
<div class='div-orig'><p>如稻麻竹葦。</p>
</div>
<div class='div-commentary'><p style="margin-left:1em">舉此四物以況數多。</p>
</div>
<div class='div-orig'><p>充滿十方剎。</p>
</div>
<div class='div-commentary'><p style="margin-left:1em">初心菩薩滿十方界。</p>
</div>
<div class='div-orig'><p>一心以妙智。</p>
</div>
<div class='div-commentary'><p style="margin-left:1em">皆共一心以勝妙智。</p>
</div>
<div class='div-orig'><p>於恒河沙劫。</p>
</div>
<div class='div-commentary'><p style="margin-left:1em">經劫之多如恒河沙。</p>
</div>
<div class='div-orig'><p>咸皆共思量。</p>
</div>
<div class='div-commentary'><p style="margin-left:1em">是諸人等皆共忖度。</p>
</div>
<div class='div-orig'><p>不能知佛智。</p>
</div>
<div class='div-commentary'><p style="margin-left:1em">不能了知佛之智慧。</p>
</div>
<div class='div-orig'><p>不退諸菩薩。</p>
</div>
<div class='div-commentary'><p style="margin-left:1em">前約初心此不退位諸菩薩等。</p>
</div>
<div class='div-orig'><p>其數如恒沙。</p>
</div>
<div class='div-commentary'><p style="margin-left:1em">不退深位如恒沙多。</p>
</div>
<div class='div-orig'><p>一心共思求亦復不能知。</p>
</div>
<div class='div-commentary'><p style="margin-left:1em">登位不退慧力雖深不能知佛。</p>
</div>
<div class='div-orig'><p>又告舍利弗無漏不思議。</p>
</div>
<div class='div-commentary'><p style="margin-left:1em">法性清淨離諸漏染不可心思及以口議。</p>
</div>
<div class='div-orig'><p>甚深微妙法。</p>
</div>
<div class='div-commentary'><p style="margin-left:1em">法性甚深微密玄妙。</p>
</div>
<div class='div-orig'><p>我今<span class='corr'>已</span>具得。</p>
</div>
<div class='div-commentary'><p style="margin-left:1em">佛今<span class='corr'>已</span>皆具足證得。</p>
</div>
<div class='div-orig'><p>唯我知是相。</p>
</div>
<div class='div-commentary'><p style="margin-left:1em">唯佛能知如是法相。</p>
</div>
<div class='div-orig'><p>十方佛亦然。</p>
</div>
<div class='div-commentary'><p style="margin-left:1em">十方果佛亦復如然。</p>
</div>
<div class='div-orig'><p>舍利弗當知。</p>
</div>
<div class='div-commentary'><p style="margin-left:1em">告舍利弗汝當知之。</p>
</div>
<div class='div-orig'><p>諸佛語無異。</p>
</div>
<div class='div-commentary'><p style="margin-left:1em">諸佛語同今生信也。</p>
</div>
<div class='div-orig'><p>於佛所說法。</p>
</div>
<div class='div-commentary'><p style="margin-left:1em">於佛所說大同之法。</p>
</div>
<div class='div-orig'><p>當生大信力。</p>
</div>
<div class='div-commentary'><p style="margin-left:1em">當生廣大深信之力。</p>
</div>
<div class='div-orig'><p>世尊法久後。</p>
</div>
<div class='div-commentary'><p style="margin-left:1em">世尊說法過四十年故云久後。</p>
</div>
<div class='div-orig'><p>要當說真實。</p>
</div>
<div class='div-commentary'><p style="margin-left:1em">四十年前說方便教久後機熟要當說真。</p>
</div>
<div class='div-orig'><p>告諸聲聞眾。</p>
</div>
<div class='div-commentary'><p style="margin-left:1em">在會聲聞。</p>
</div>
<div class='div-orig'><p>及求緣覺乘。</p>
</div>
<div class='div-commentary'><p style="margin-left:1em">在會支佛。</p>
</div>
<div class='div-orig'><p>我令脫苦縛。</p>
</div>
<div class='div-commentary'><p style="margin-left:1em">佛昔教化令得脫離生死苦縛。</p>
</div>
<div class='div-orig'><p>逮得涅槃者。</p>
</div>
<div class='div-commentary'><p style="margin-left:1em">逮及得證寂滅樂者。</p>
</div>
<div class='div-orig'><p>佛以方便力。</p>
</div>
<div class='div-commentary'><p style="margin-left:1em">如來隨機用方便力。</p>
</div>
<div class='div-orig'><p>示以三乘教。</p>
</div>
<div class='div-commentary'><p style="margin-left:1em">開示方便聲聞緣覺及以菩薩三乘之教。</p>
</div>
<div class='div-orig'><p>眾生處處著。</p>
</div>
<div class='div-commentary'><p style="margin-left:1em">眾生在迷無境不著。</p>
</div>
<div class='div-orig'><p>引之令得出。</p>
</div>
<div class='div-commentary'><p style="margin-left:1em">佛方便引令得出離。</p>
</div>
<div class='div-orig'><p>爾時大眾中有諸聲聞漏盡阿羅漢阿若憍陳如等千二百人。</p>
</div>
<div class='div-commentary'><p style="margin-left:1em">並如經初。</p>
</div>
<div class='div-orig'><p>及發聲聞辟支佛心比丘比丘尼優婆塞優婆夷各作是念。</p>
</div>
<div class='div-commentary'><p style="margin-left:1em">因佛稱歎法深難解故興疑念。</p>
</div>
<div class='div-orig'><p>今者世尊何故慇懃。</p>
</div>
<div class='div-commentary'><p style="margin-left:1em">慇實懃重。</p>
</div>
<div class='div-orig'><p>稱歎方便。</p>
</div>
<div class='div-commentary'><p style="margin-left:1em">妙乘引接是佛方便。</p>
</div>
<div class='div-orig'><p>而作是言佛所得法。</p>
</div>
<div class='div-commentary'><p style="margin-left:1em">佛於道場所證得法。</p>
</div>
<div class='div-orig'><p>甚深難解。</p>
</div>
<div class='div-commentary'><p style="margin-left:1em">法義深故淺機難解。</p>
</div>
<div class='div-orig'><p>有所言說。</p>
</div>
<div class='div-commentary'><p style="margin-left:1em">佛<span class='corr'>已</span>有說。</p>
</div>
<div class='div-orig'><p>意趣難知。</p>
</div>
<div class='div-commentary'><p style="margin-left:1em">意思義趣難可得知。</p>
</div>
<div class='div-orig'><p>一切聲聞辟支佛所不能及。</p>
</div>
<div class='div-commentary'><p style="margin-left:1em">二乘智力所不能及。</p>
</div>
<div class='div-orig'><p>佛說一解脫義。</p>
</div>
<div class='div-commentary'><p style="margin-left:1em">佛說一種小乘解脫寂滅之義。</p>
</div>
<div class='div-orig'><p>我等亦得此法。</p>
</div>
<div class='div-commentary'><p style="margin-left:1em">得此真空解脫之法。</p>
</div>
<div class='div-orig'><p>到於涅槃。</p>
</div>
<div class='div-commentary'><p style="margin-left:1em">證寂滅樂。</p>
</div>
<div class='div-orig'><p>而今不知。</p>
</div>
<div class='div-commentary'><p style="margin-left:1em">而今所歎我不能知。</p>
</div>
<div class='div-orig'><p>是義所趣。</p>
</div>
<div class='div-commentary'><p style="margin-left:1em">是大乘義之所趣向。</p>
</div>
<div class='div-orig'><p>爾時舍利弗知四眾心疑。</p>
</div>
<div class='div-commentary'><p style="margin-left:1em">知諸四眾心中疑惑。</p>
</div>
<div class='div-orig'><p>自亦未了。</p>
</div>
<div class='div-commentary'><p style="margin-left:1em">自於此法亦未明了。</p>
</div>
<div class='div-orig'><p>而白佛言。</p>
</div>
<div class='div-commentary'><p style="margin-left:1em">白釋迦佛。</p>
</div>
<div class='div-orig'><p>世尊何因何緣。</p>
</div>
<div class='div-commentary'><p style="margin-left:1em">以何因由有何緣故。</p>
</div>
<div class='div-orig'><p>慇懃稱歎。</p>
</div>
<div class='div-commentary'><p style="margin-left:1em">慇懃其心稱揚讚歎。</p>
</div>
<div class='div-orig'><p>諸佛第一方便。</p>
</div>
<div class='div-commentary'><p style="margin-left:1em">常途方便接引三乘諸佛第一甚深方便不知何法。</p>
</div>
<div class='div-orig'><p>甚深微妙。</p>
</div>
<div class='div-commentary'><p style="margin-left:1em">深奧之甚微密勝妙。</p>
</div>
<div class='div-orig'><p>難解之法。</p>
</div>
<div class='div-commentary'><p style="margin-left:1em">三乘不知故曰難解。</p>
</div>
<div class='div-orig'><p>我自昔來。</p>
</div>
<div class='div-commentary'><p style="margin-left:1em">我從昔日鹿苑<span class='corr'>已</span>來。</p>
</div>
<div class='div-orig'><p>未曾從佛。</p>
</div>
<div class='div-commentary'><p style="margin-left:1em">未曾得從。</p>
</div>
<div class='div-orig'><p>聞如是說。</p>
</div>
<div class='div-commentary'><p style="margin-left:1em">聞佛如是稱歎之法。</p>
</div>
<div class='div-orig'><p>今者四眾咸皆有疑。</p>
</div>
<div class='div-commentary'><p style="margin-left:1em">眾皆不曉咸有疑心。</p>
</div>
<div class='div-orig'><p>惟願世尊。</p>
</div>
<div class='div-commentary'><p style="margin-left:1em">思願如來。</p>
</div>
<div class='div-orig'><p>敷演斯事。</p>
</div>
<div class='div-commentary'><p style="margin-left:1em">敷布演說所疑此事。</p>
</div>
<div class='div-orig'><p>世尊何故。</p>
</div>
<div class='div-commentary'><p style="margin-left:1em">何因緣故。</p>
</div>
<div class='div-orig'><p>慇懃稱歎甚深微妙難解之法爾時舍利弗欲重宣此義而說偈言慧日大聖尊。</p>
</div>
<div class='div-commentary'><p style="margin-left:1em">佛之智慧如日普照大覺聖主萬德世尊。</p>
</div>
<div class='div-orig'><p>久乃說是法。</p>
</div>
<div class='div-commentary'><p style="margin-left:1em">成道久後乃說是法。</p>
</div>
<div class='div-orig'><p>自說得如是。</p>
</div>
<div class='div-commentary'><p style="margin-left:1em">佛自說得如是第一難解之法。</p>
</div>
<div class='div-orig'><p>力無畏三昧。</p>
</div>
<div class='div-commentary'><p style="margin-left:1em">十力四無所畏諸正定聚。</p>
</div>
<div class='div-orig'><p>禪定解脫等。</p>
</div>
<div class='div-commentary'><p style="margin-left:1em">禪那寂定諸解脫等。</p>
</div>
<div class='div-orig'><p>不可思議法。</p>
</div>
<div class='div-commentary'><p style="margin-left:1em">是法微妙不可思議。</p>
</div>
<div class='div-orig'><p>道場所得法。</p>
</div>
<div class='div-commentary'><p style="margin-left:1em">於道場中所得之法。</p>
</div>
<div class='div-orig'><p>無能發問者。</p>
</div>
<div class='div-commentary'><p style="margin-left:1em">無有人能發問之者。</p>
</div>
<div class='div-orig'><p>我意難可測。</p>
</div>
<div class='div-commentary'><p style="margin-left:1em">佛意微妙難可測度。</p>
</div>
<div class='div-orig'><p>亦無能問者。</p>
</div>
<div class='div-commentary'><p style="margin-left:1em">非獨難測亦無能問。</p>
</div>
<div class='div-orig'><p>無問而自說。</p>
</div>
<div class='div-commentary'><p style="margin-left:1em">無人請問佛自宣說。</p>
</div>
<div class='div-orig'><p>稱歎所行道。</p>
</div>
<div class='div-commentary'><p style="margin-left:1em">歎<span class='corr'>己</span>所行無上之道。</p>
</div>
<div class='div-orig'><p>智慧甚微妙。</p>
</div>
<div class='div-commentary'><p style="margin-left:1em">其智甚是微密奇妙。</p>
</div>
<div class='div-orig'><p>諸佛之所得。</p>
</div>
<div class='div-commentary'><p style="margin-left:1em">如是深智諸佛所得。</p>
</div>
<div class='div-orig'><p>無漏諸羅漢。</p>
</div>
<div class='div-commentary'><p style="margin-left:1em">無漏聖道諸四果人。</p>
</div>
<div class='div-orig'><p>及求涅槃者。</p>
</div>
<div class='div-commentary'><p style="margin-left:1em">即前發於聲聞緣覺二種之心求寂滅者。</p>
</div>
<div class='div-orig'><p>今皆墮疑網。</p>
</div>
<div class='div-commentary'><p style="margin-left:1em"><span class='corr'>已</span>證小果及求證者今皆墮於疑惑之網。</p>
</div>
<div class='div-orig'><p>佛何故說是。</p>
</div>
<div class='div-commentary'><p style="margin-left:1em">世尊何故而說是言。</p>
</div>
<div class='div-orig'><p>其求緣覺者。</p>
</div>
<div class='div-commentary'><p style="margin-left:1em">其有求證緣覺之者。</p>
</div>
<div class='div-orig'><p>比丘比丘尼。</p>
</div>
<div class='div-commentary'><p style="margin-left:1em">出家二眾。</p>
</div>
<div class='div-orig'><p>諸天龍鬼神及乾闥婆等。</p>
</div>
<div class='div-commentary'><p style="margin-left:1em">八部之眾。</p>
</div>
<div class='div-orig'><p>相視懷猶豫。</p>
</div>
<div class='div-commentary'><p style="margin-left:1em">眾各相視猶豫不決。</p>
</div>
<div class='div-orig'><p>瞻仰兩足尊。</p>
</div>
<div class='div-commentary'><p style="margin-left:1em">瞻視攀仰福慧具足萬德世尊。</p>
</div>
<div class='div-orig'><p>是事為云何。</p>
</div>
<div class='div-commentary'><p style="margin-left:1em">此事是如何。</p>
</div>
<div class='div-orig'><p>願佛為解說。</p>
</div>
<div class='div-commentary'><p style="margin-left:1em">願佛慈悲與眾解說。</p>
</div>
<div class='div-orig'><p>於諸聲聞眾。</p>
</div>
<div class='div-commentary'><p style="margin-left:1em">於聲聞乘弟子眾中。</p>
</div>
<div class='div-orig'><p>佛說我第一。</p>
</div>
<div class='div-commentary'><p style="margin-left:1em">佛常說我智慧第一。</p>
</div>
<div class='div-orig'><p>我今自於智。</p>
</div>
<div class='div-commentary'><p style="margin-left:1em">我於佛智今自不曉。</p>
</div>
<div class='div-orig'><p>疑惑不能了。</p>
</div>
<div class='div-commentary'><p style="margin-left:1em">心懷疑惑不能決了。</p>
</div>
<div class='div-orig'><p>為是究竟法。</p>
</div>
<div class='div-commentary'><p style="margin-left:1em">為復是說果上所證究竟大法。</p>
</div>
<div class='div-orig'><p>為是所行道。</p>
</div>
<div class='div-commentary'><p style="margin-left:1em">為復是說因地所行清淨之道。</p>
</div>
<div class='div-orig'><p>佛口所生子。</p>
</div>
<div class='div-commentary'><p style="margin-left:1em">從佛口聞四諦之法得入聖道名所生子。</p>
</div>
<div class='div-orig'><p>合掌瞻仰待。</p>
</div>
<div class='div-commentary'><p style="margin-left:1em">合十指掌瞻仰於佛以俟開發。</p>
</div>
<div class='div-orig'><p>願出微妙音。</p>
</div>
<div class='div-commentary'><p style="margin-left:1em">願佛出於微妙法音。</p>
</div>
<div class='div-orig'><p>時為如實說。</p>
</div>
<div class='div-commentary'><p style="margin-left:1em">一時與眾稱實而說。</p>
</div>
<div class='div-orig'><p>諸天龍神等。</p>
</div>
<div class='div-commentary'><p style="margin-left:1em">八部之眾。</p>
</div>
<div class='div-orig'><p>其數如恒沙。</p>
</div>
<div class='div-commentary'><p style="margin-left:1em">言其多也。</p>
</div>
<div class='div-orig'><p>求佛諸菩薩。</p>
</div>
<div class='div-commentary'><p style="margin-left:1em">求成佛道諸多菩薩。</p>
</div>
<div class='div-orig'><p>大數有八萬。</p>
</div>
<div class='div-commentary'><p style="margin-left:1em">大約之數有八萬眾。</p>
</div>
<div class='div-orig'><p>又諸萬億國。</p>
</div>
<div class='div-commentary'><p style="margin-left:1em">世間諸國。</p>
</div>
<div class='div-orig'><p>轉輪聖王至。</p>
</div>
<div class='div-commentary'><p style="margin-left:1em">諸轉輪王咸至佛所。</p>
</div>
<div class='div-orig'><p>合掌以敬心。</p>
</div>
<div class='div-commentary'><p style="margin-left:1em">合掌瞻侍以表敬心。</p>
</div>
<div class='div-orig'><p>欲聞具足道。</p>
</div>
<div class='div-commentary'><p style="margin-left:1em">願業欲聞具足妙道。</p>
</div>
<div class='div-orig'><p>爾時佛告舍利弗。</p>
</div>
<div class='div-commentary'><p style="margin-left:1em">當舍利弗說是偈時。</p>
</div>
<div class='div-orig'><p>止止不須復說。</p>
</div>
<div class='div-commentary'><p style="margin-left:1em">重言止止不須說得。</p>
</div>
<div class='div-orig'><p>若說是事。</p>
</div>
<div class='div-commentary'><p style="margin-left:1em">言是事者即上妙法上但云止下顯止意。</p>
</div>
<div class='div-orig'><p>一切世間。</p>
</div>
<div class='div-commentary'><p style="margin-left:1em">三世間也。</p>
</div>
<div class='div-orig'><p>諸天及人。</p>
</div>
<div class='div-commentary'><p style="margin-left:1em">三界諸天及以世人。</p>
</div>
<div class='div-orig'><p>皆當驚疑。</p>
</div>
<div class='div-commentary'><p style="margin-left:1em">世間淺識乍聞深法皆當驚恐生疑惑心。</p>
</div>
<div class='div-orig'><p>舍利弗重白佛言。</p>
</div>
<div class='div-commentary'><p style="margin-left:1em">先<span class='corr'>已</span>蒙止今重白言。</p>
</div>
<div class='div-orig'><p>世尊惟願說之惟願說之。</p>
</div>
<div class='div-commentary'><p style="margin-left:1em">求佛為說。</p>
</div>
<div class='div-orig'><p>所以者何。</p>
</div>
<div class='div-commentary'><p style="margin-left:1em">所以請說其意云何。</p>
</div>
<div class='div-orig'><p>是會無數百千萬億阿僧祇眾生。</p>
</div>
<div class='div-commentary'><p style="margin-left:1em">阿僧祇此云無數。</p>
</div>
<div class='div-orig'><p>曾見諸佛。</p>
</div>
<div class='div-commentary'><p style="margin-left:1em"><span class='corr'>已</span>曾得見眾多諸佛。</p>
</div>
<div class='div-orig'><p>諸根猛利。</p>
</div>
<div class='div-commentary'><p style="margin-left:1em">六根清淨勇猛聰利。</p>
</div>
<div class='div-orig'><p>智慧明了。</p>
</div>
<div class='div-commentary'><p style="margin-left:1em">聰明了達。</p>
</div>
<div class='div-orig'><p>聞佛所說。</p>
</div>
<div class='div-commentary'><p style="margin-left:1em">聞佛世尊所說深妙。</p>
</div>
<div class='div-orig'><p>則能敬信。</p>
</div>
<div class='div-commentary'><p style="margin-left:1em">佛恐驚疑所以不說今說慧明心能敬信。</p>
</div>
<div class='div-orig'><p>爾時舍利弗欲重宣此義而說偈言法王無上尊。</p>
</div>
<div class='div-commentary'><p style="margin-left:1em">佛王三界為大法王於世間中為無上尊。</p>
</div>
<div class='div-orig'><p>惟說願勿慮。</p>
</div>
<div class='div-commentary'><p style="margin-left:1em">惟願說之願勿有慮。</p>
</div>
<div class='div-orig'><p>是會無量眾。</p>
</div>
<div class='div-commentary'><p style="margin-left:1em">今此會中無數大眾。</p>
</div>
<div class='div-orig'><p>有能敬信者。</p>
</div>
<div class='div-commentary'><p style="margin-left:1em">有能敬法。</p>
</div>
<div class='div-orig'><p>佛復止舍利弗。</p>
</div>
<div class='div-commentary'><p style="margin-left:1em">身子再請佛復止之。</p>
</div>
<div class='div-orig'><p>若說是事。</p>
</div>
<div class='div-commentary'><p style="margin-left:1em">若還演說是妙法事。</p>
</div>
<div class='div-orig'><p>一切世間天人阿脩羅皆當驚疑。</p>
</div>
<div class='div-commentary'><p style="margin-left:1em">天脩驚疑說之無益。</p>
</div>
<div class='div-orig'><p>增上慢比丘。</p>
</div>
<div class='div-commentary'><p style="margin-left:1em">增上修行下視一切謂他不及起傲慢心。</p>
</div>
<div class='div-orig'><p>將墜於大坑。</p>
</div>
<div class='div-commentary'><p style="margin-left:1em">將使傲慢無知之人墜於生死大我慢坑。</p>
</div>
<div class='div-orig'><p>爾時世尊重說偈言止止不須說。</p>
</div>
<div class='div-commentary'><p style="margin-left:1em">再止之也。</p>
</div>
<div class='div-orig'><p>我法妙難思。</p>
</div>
<div class='div-commentary'><p style="margin-left:1em">所以不說為難思故。</p>
</div>
<div class='div-orig'><p>諸增上慢者。</p>
</div>
<div class='div-commentary'><p style="margin-left:1em">諸增上行傲慢之人。</p>
</div>
<div class='div-orig'><p>聞必不敬信。</p>
</div>
<div class='div-commentary'><p style="margin-left:1em">此等若聞必不敬信。</p>
</div>
<div class='div-orig'><p>爾時舍利弗重白佛言。</p>
</div>
<div class='div-commentary'><p style="margin-left:1em">佛<span class='corr'>已</span>重止身子又復至於再三。</p>
</div>
<div class='div-orig'><p>世尊惟願說之惟願說之。</p>
</div>
<div class='div-commentary'><p style="margin-left:1em">重言願說誠之切也。</p>
</div>
<div class='div-orig'><p>今此會中。</p>
</div>
<div class='div-commentary'><p style="margin-left:1em">今此靈山大會之中。</p>
</div>
<div class='div-orig'><p>如我等比。</p>
</div>
<div class='div-commentary'><p style="margin-left:1em">似<span class='corr'>己</span>之眾。</p>
</div>
<div class='div-orig'><p>百千萬億。</p>
</div>
<div class='div-commentary'><p style="margin-left:1em">眾數如是。</p>
</div>
<div class='div-orig'><p>世世<span class='corr'>已</span>曾。</p>
</div>
<div class='div-commentary'><p style="margin-left:1em">從昔世世<span class='corr'>已</span>曾見佛。</p>
</div>
<div class='div-orig'><p>從佛受化。</p>
</div>
<div class='div-commentary'><p style="margin-left:1em">從佛世尊聞法受化。</p>
</div>
<div class='div-orig'><p>如此人等。</p>
</div>
<div class='div-commentary'><p style="margin-left:1em">如上諸人。</p>
</div>
<div class='div-orig'><p>必能敬信。</p>
</div>
<div class='div-commentary'><p style="margin-left:1em">久從佛化必能信法。</p>
</div>
<div class='div-orig'><p>長夜安穩。</p>
</div>
<div class='div-commentary'><p style="margin-left:1em">無明黑暗名為長夜若能敬信必出生死名為安穩。</p>
</div>
<div class='div-orig'><p>多所饒益。</p>
</div>
<div class='div-commentary'><p style="margin-left:1em">多有所得饒潤利益。</p>
</div>
<div class='div-orig'><p>爾時舍利弗欲重宣此義而說偈言無上兩足尊。</p>
</div>
<div class='div-commentary'><p style="margin-left:1em">福慧兩足無上慈尊。</p>
</div>
<div class='div-orig'><p>願說第一法。</p>
</div>
<div class='div-commentary'><p style="margin-left:1em">願說第一微妙之法。</p>
</div>
<div class='div-orig'><p>我為佛長子。</p>
</div>
<div class='div-commentary'><p style="margin-left:1em">我是世尊得法長子。</p>
</div>
<div class='div-orig'><p>惟垂分別說。</p>
</div>
<div class='div-commentary'><p style="margin-left:1em">惟願垂慈分別而說。</p>
</div>
<div class='div-orig'><p>是會無量眾。</p>
</div>
<div class='div-commentary'><p style="margin-left:1em">是法會中無數大眾。</p>
</div>
<div class='div-orig'><p>能敬信此法。</p>
</div>
<div class='div-commentary'><p style="margin-left:1em">言此眾人能敬信法。</p>
</div>
<div class='div-orig'><p>佛<span class='corr'>已</span>曾世世。</p>
</div>
<div class='div-commentary'><p style="margin-left:1em">佛於過去世世<span class='corr'>已</span>曾。</p>
</div>
<div class='div-orig'><p>教化如是等。</p>
</div>
<div class='div-commentary'><p style="margin-left:1em">教訓化道如是等眾。</p>
</div>
<div class='div-orig'><p>皆一心合掌。</p>
</div>
<div class='div-commentary'><p style="margin-left:1em">眾皆一心恭敬合掌。</p>
</div>
<div class='div-orig'><p>欲聽受佛語。</p>
</div>
<div class='div-commentary'><p style="margin-left:1em">意欲聽聞信受佛語。</p>
</div>
<div class='div-orig'><p>我等千二百。</p>
</div>
<div class='div-commentary'><p style="margin-left:1em">千二百人大阿羅漢。</p>
</div>
<div class='div-orig'><p>及餘求佛者。</p>
</div>
<div class='div-commentary'><p style="margin-left:1em">如序中列諸弟子等。</p>
</div>
<div class='div-orig'><p>願為此眾故。</p>
</div>
<div class='div-commentary'><p style="margin-left:1em">願為此等諸大眾故。</p>
</div>
<div class='div-orig'><p>惟垂分別說。</p>
</div>
<div class='div-commentary'><p style="margin-left:1em">思垂大慈分別演說。</p>
</div>
<div class='div-orig'><p>是等聞此法。</p>
</div>
<div class='div-commentary'><p style="margin-left:1em">是等大眾得聞妙法。</p>
</div>
<div class='div-orig'><p>則生大歡喜。</p>
</div>
<div class='div-commentary'><p style="margin-left:1em">則能敬信生大喜悅。</p>
</div>
<div class='div-orig'><p>爾時世尊告舍利弗汝<span class='corr'>已</span>慇懃三請。</p>
</div>
<div class='div-commentary'><p style="margin-left:1em">言舍利弗<span class='corr'>已</span>伸三請。</p>
</div>
<div class='div-orig'><p>豈得不說。</p>
</div>
<div class='div-commentary'><p style="margin-left:1em">請既勤重何得不說。</p>
</div>
<div class='div-orig'><p>汝今諦聽。</p>
</div>
<div class='div-commentary'><p style="margin-left:1em">將欲為說先戒攝耳至心諦聽。</p>
</div>
<div class='div-orig'><p>善思念之。</p>
</div>
<div class='div-commentary'><p style="margin-left:1em">善自思惟而敬念之。</p>
</div>
<div class='div-orig'><p>吾當為汝。</p>
</div>
<div class='div-commentary'><p style="margin-left:1em">許為眾等。</p>
</div>
<div class='div-orig'><p>分別解說。</p>
</div>
<div class='div-commentary'><p style="margin-left:1em">如下文中法說譬說及因緣說。</p>
</div>
<div class='div-orig'><p>說此語時。</p>
</div>
<div class='div-commentary'><p style="margin-left:1em">吾佛世尊作是說時。</p>
</div>
<div class='div-orig'><p>會中有比丘比丘尼優婆塞優婆夷五千人等。</p>
</div>
<div class='div-commentary'><p style="margin-left:1em">出家在家總五千人。</p>
</div>
<div class='div-orig'><p>即從座起。</p>
</div>
<div class='div-commentary'><p style="margin-left:1em">從法會起。</p>
</div>
<div class='div-orig'><p>禮佛而退。</p>
</div>
<div class='div-commentary'><p style="margin-left:1em">作禮世尊合掌而退。</p>
</div>
<div class='div-orig'><p>所以者何。</p>
</div>
<div class='div-commentary'><p style="margin-left:1em">佛欲說法而眾退席其意何。</p>
</div>
<div class='div-orig'><p>此輩罪根深重。</p>
</div>
<div class='div-commentary'><p style="margin-left:1em">此等五千無明妄念能生諸過名為罪根業深障重。</p>
</div>
<div class='div-orig'><p>及增上慢。</p>
</div>
<div class='div-commentary'><p style="margin-left:1em">增上修行輕懈怠者。</p>
</div>
<div class='div-orig'><p>未得謂得。</p>
</div>
<div class='div-commentary'><p style="margin-left:1em">未有所得自謂有得。</p>
</div>
<div class='div-orig'><p>未證謂證。</p>
</div>
<div class='div-commentary'><p style="margin-left:1em">未有所證自謂<span class='corr'>已</span>證。</p>
</div>
<div class='div-orig'><p>有如此失。</p>
</div>
<div class='div-commentary'><p style="margin-left:1em">有此過失。</p>
</div>
<div class='div-orig'><p>是以不住。</p>
</div>
<div class='div-commentary'><p style="margin-left:1em">所以退席不住法筵。</p>
</div>
<div class='div-orig'><p>世尊默然。</p>
</div>
<div class='div-commentary'><p style="margin-left:1em">佛但緘默。</p>
</div>
<div class='div-orig'><p>而不制止。</p>
</div>
<div class='div-commentary'><p style="margin-left:1em">而不制約止遏令住。</p>
</div>
<div class='div-orig'><p>爾時佛告舍利弗我今此眾。</p>
</div>
<div class='div-commentary'><p style="margin-left:1em">上慢既去佛告身子我今現前此諸大眾。</p>
</div>
<div class='div-orig'><p>無復枝葉。</p>
</div>
<div class='div-commentary'><p style="margin-left:1em">上慢人去如去枝葉。</p>
</div>
<div class='div-orig'><p>純有貞實。</p>
</div>
<div class='div-commentary'><p style="margin-left:1em">純有樹身貞固堅實。</p>
</div>
<div class='div-orig'><p>舍利弗如是增上慢人。</p>
</div>
<div class='div-commentary'><p style="margin-left:1em">即五千眾。</p>
</div>
<div class='div-orig'><p>退亦佳矣。</p>
</div>
<div class='div-commentary'><p style="margin-left:1em">昔止不說為上慢故今得退去甚為佳矣。</p>
</div>
<div class='div-orig'><p>汝今善聽。</p>
</div>
<div class='div-commentary'><p style="margin-left:1em">汝今善自攝心諦聽。</p>
</div>
<div class='div-orig'><p>當為汝說。</p>
</div>
<div class='div-commentary'><p style="margin-left:1em">許為眾說。</p>
</div>
<div class='div-orig'><p>舍利弗言唯然世尊。</p>
</div>
<div class='div-commentary'><p style="margin-left:1em">唯然者應諾之詞。</p>
</div>
<div class='div-orig'><p>願樂欲聞。</p>
</div>
<div class='div-commentary'><p style="margin-left:1em">心願愛樂欲得聽聞。</p>
</div>
<div class='div-orig'><p>佛告舍利弗如是妙法。</p>
</div>
<div class='div-commentary'><p style="margin-left:1em">如是當說微妙之法。</p>
</div>
<div class='div-orig'><p>諸佛如來時乃說之。</p>
</div>
<div class='div-commentary'><p style="margin-left:1em">妙法難思須得其時機與緣熟方乃敢說。</p>
</div>
<div class='div-orig'><p>如優曇鉢華。</p>
</div>
<div class='div-commentary'><p style="margin-left:1em">此云瑞應華。</p>
</div>
<div class='div-orig'><p>時一現耳。</p>
</div>
<div class='div-commentary'><p style="margin-left:1em">譬瑞應華待時方現。</p>
</div>
<div class='div-orig'><p>舍利弗汝等當信。</p>
</div>
<div class='div-commentary'><p style="margin-left:1em">汝等當起大信心。</p>
</div>
<div class='div-orig'><p>佛之所說。</p>
</div>
<div class='div-commentary'><p style="margin-left:1em">信佛世尊所說妙法。</p>
</div>
<div class='div-orig'><p>言不虗妄。</p>
</div>
<div class='div-commentary'><p style="margin-left:1em">佛言真實無有虗妄。</p>
</div>
<div class='div-orig'><p>舍利弗諸佛隨宜說法。</p>
</div>
<div class='div-commentary'><p style="margin-left:1em">隨諸眾生之所宜樂而為說法。</p>
</div>
<div class='div-orig'><p>意趣難解。</p>
</div>
<div class='div-commentary'><p style="margin-left:1em">意思義趣深妙難解。</p>
</div>
<div class='div-orig'><p>所以者何。</p>
</div>
<div class='div-commentary'><p style="margin-left:1em">云何難解。</p>
</div>
<div class='div-orig'><p>我以無數方便。</p>
</div>
<div class='div-commentary'><p style="margin-left:1em">佛以種種方便智慧。</p>
</div>
<div class='div-orig'><p>種種因緣。</p>
</div>
<div class='div-commentary'><p style="margin-left:1em">及以種種心因境緣。</p>
</div>
<div class='div-orig'><p>譬喻言詞。</p>
</div>
<div class='div-commentary'><p style="margin-left:1em">引物譬類比喻而說。</p>
</div>
<div class='div-orig'><p>演說諸法。</p>
</div>
<div class='div-commentary'><p style="margin-left:1em">流演講說一切諸法。</p>
</div>
<div class='div-orig'><p>是法非思量分別。</p>
</div>
<div class='div-commentary'><p style="margin-left:1em">法性空寂離諸名相非心所思非口分別。</p>
</div>
<div class='div-orig'><p>之所能解。</p>
</div>
<div class='div-commentary'><p style="margin-left:1em">思議莫及。</p>
</div>
<div class='div-orig'><p>唯有諸佛。</p>
</div>
<div class='div-commentary'><p style="margin-left:1em">唯佛與佛。</p>
</div>
<div class='div-orig'><p>乃能知之。</p>
</div>
<div class='div-commentary'><p style="margin-left:1em">乃能得知。</p>
</div>
<div class='div-orig'><p>所以者何。</p>
</div>
<div class='div-commentary'><p style="margin-left:1em">有何所以如此難解。</p>
</div>
<div class='div-orig'><p>諸佛世尊。</p>
</div>
<div class='div-commentary'><p style="margin-left:1em">三世諸佛世間之尊。</p>
</div>
<div class='div-orig'><p>唯以一大事因緣故。</p>
</div>
<div class='div-commentary'><p style="margin-left:1em">獨以開示悟入眾生本有佛之知見出離生死一件大事正因善緣之故。</p>
</div>
<div class='div-orig'><p>出現於世。</p>
</div>
<div class='div-commentary'><p style="margin-left:1em">示現神變出於世間。</p>
</div>
<div class='div-orig'><p>舍利弗云何名諸佛世尊唯以一大事因緣故出現於世。</p>
</div>
<div class='div-commentary'><p style="margin-left:1em">此乃問起答見下文。</p>
</div>
<div class='div-orig'><p>諸佛世尊欲令眾生開佛知見。</p>
</div>
<div class='div-commentary'><p style="margin-left:1em">知即佛心見即佛眼未聞法前心常蒙蔽欲為敷演令得心開。</p>
</div>
<div class='div-orig'><p>使得清淨故。</p>
</div>
<div class='div-commentary'><p style="margin-left:1em">使除穢染復本清淨。</p>
</div>
<div class='div-orig'><p>出現於世。</p>
</div>
<div class='div-commentary'><p style="margin-left:1em">為是故現。</p>
</div>
<div class='div-orig'><p>欲示眾生佛之知見故出現於世。</p>
</div>
<div class='div-commentary'><p style="margin-left:1em">上云開者譬如啟關今云示者如以室中所有之物而點示之。</p>
</div>
<div class='div-orig'><p>欲令眾生悟佛知見故出現於世。</p>
</div>
<div class='div-commentary'><p style="margin-left:1em">所以開示實知實見欲令省悟知心是佛。</p>
</div>
<div class='div-orig'><p>欲令眾生入佛知見道故出現於世。</p>
</div>
<div class='div-commentary'><p style="margin-left:1em">前雖省悟具佛見知今欲證入得佛智慧。</p>
</div>
<div class='div-orig'><p>舍利弗是為諸佛以一大事因緣故出現於世。</p>
</div>
<div class='div-commentary'><p style="margin-left:1em">此四句者結示上文開示悟入名一大事因緣。</p>
</div>
<div class='div-orig'><p>佛告舍利弗諸佛如來但教化菩薩。</p>
</div>
<div class='div-commentary'><p style="margin-left:1em">此明佛出本意但為教諸菩薩令入佛道。</p>
</div>
<div class='div-orig'><p>諸有所作。</p>
</div>
<div class='div-commentary'><p style="margin-left:1em">始從成佛來至法華凡有施為作諸方便。</p>
</div>
<div class='div-orig'><p>常為一事。</p>
</div>
<div class='div-commentary'><p style="margin-left:1em">常常只是為一大事。</p>
</div>
<div class='div-orig'><p>唯以佛之知見示悟眾生。</p>
</div>
<div class='div-commentary'><p style="margin-left:1em">所謂一事即斯是也。</p>
</div>
<div class='div-orig'><p>舍利弗如來但以一佛乘故。</p>
</div>
<div class='div-commentary'><p style="margin-left:1em">雖說三乘其實為一。</p>
</div>
<div class='div-orig'><p>為眾生說法。</p>
</div>
<div class='div-commentary'><p style="margin-left:1em">為眾生說令得一乘。</p>
</div>
<div class='div-orig'><p>無有餘乘若二若三。</p>
</div>
<div class='div-commentary'><p style="margin-left:1em">唯一佛乘無有其餘若大小二乘及聲聞緣覺菩薩三乘。</p>
</div>
<div class='div-orig'><p>舍利弗一切十方諸佛法亦如是。</p>
</div>
<div class='div-commentary'><p style="margin-left:1em">非獨今佛說一乘法一切十方諸佛亦爾。</p>
</div>
<div class='div-orig'><p>舍利弗過去諸佛。</p>
</div>
<div class='div-commentary'><p style="margin-left:1em"><span class='corr'>已</span>往之佛。</p>
</div>
<div class='div-orig'><p>以無量無數方便。</p>
</div>
<div class='div-commentary'><p style="margin-left:1em">謂諸度門善巧方便。</p>
</div>
<div class='div-orig'><p>種種因緣。</p>
</div>
<div class='div-commentary'><p style="margin-left:1em">善惡報應一切因緣。</p>
</div>
<div class='div-orig'><p>譬喻言詞。</p>
</div>
<div class='div-commentary'><p style="margin-left:1em">譬類比喻語言詞句。</p>
</div>
<div class='div-orig'><p>而為眾生。</p>
</div>
<div class='div-commentary'><p style="margin-left:1em">為眾生故。</p>
</div>
<div class='div-orig'><p>演說諸法。</p>
</div>
<div class='div-commentary'><p style="margin-left:1em">諸方便法。</p>
</div>
<div class='div-orig'><p>是法皆為一佛乘故。</p>
</div>
<div class='div-commentary'><p style="margin-left:1em">雖說諸法為入一乘。</p>
</div>
<div class='div-orig'><p>是諸眾生。</p>
</div>
<div class='div-commentary'><p style="margin-left:1em">聞法之眾。</p>
</div>
<div class='div-orig'><p>從諸佛聞法。</p>
</div>
<div class='div-commentary'><p style="margin-left:1em">從諸佛所獲聞妙法。</p>
</div>
<div class='div-orig'><p>究竟皆得。</p>
</div>
<div class='div-commentary'><p style="margin-left:1em">初雖說三畢竟皆令得一乘道。</p>
</div>
<div class='div-orig'><p>一切種智。</p>
</div>
<div class='div-commentary'><p style="margin-left:1em">言智有三一切即空智二乘人所證也種即道種智方便菩薩所證也一切種者雙收空假即是中道佛之智也。</p>
</div>
<div class='div-orig'><p>舍利弗未來諸佛。</p>
</div>
<div class='div-commentary'><p style="margin-left:1em">於未來時。</p>
</div>
<div class='div-orig'><p>當出於世。</p>
</div>
<div class='div-commentary'><p style="margin-left:1em">當出世者。</p>
</div>
<div class='div-orig'><p>亦以無量無數方便種種因緣譬喻言詞而為眾生演說諸法是法皆為一佛乘故。</p>
</div>
<div class='div-commentary'><p style="margin-left:1em">示一切佛心法俱同。</p>
</div>
<div class='div-orig'><p>是諸眾生從佛聞法究竟皆得一切種智。</p>
</div>
<div class='div-commentary'><p style="margin-left:1em">示令眾生所證皆等。</p>
</div>
<div class='div-orig'><p>舍利弗現在十方無量百千萬億佛土中。</p>
</div>
<div class='div-commentary'><p style="margin-left:1em">前明過未此說現在十方一切諸佛土中。</p>
</div>
<div class='div-orig'><p>諸佛世尊。</p>
</div>
<div class='div-commentary'><p style="margin-left:1em">現在說法住世慈尊。</p>
</div>
<div class='div-orig'><p>多所饒益。</p>
</div>
<div class='div-commentary'><p style="margin-left:1em">多所方便饒潤利益。</p>
</div>
<div class='div-orig'><p>安樂眾生。</p>
</div>
<div class='div-commentary'><p style="margin-left:1em">安穩快樂一切眾生。</p>
</div>
<div class='div-orig'><p>是諸佛。</p>
</div>
<div class='div-commentary'><p style="margin-left:1em">是十方佛。</p>
</div>
<div class='div-orig'><p>亦以無量無數方便種種因緣譬喻言詞而為眾生演說諸法是法皆為一佛乘故。</p>
</div>
<div class='div-commentary'><p style="margin-left:1em">引現在佛所為同也。</p>
</div>
<div class='div-orig'><p>是諸眾生從佛聞法究竟皆得一切種智。</p>
</div>
<div class='div-commentary'><p style="margin-left:1em">示諸眾生得益同也。</p>
</div>
<div class='div-orig'><p>舍利弗是諸佛。</p>
</div>
<div class='div-commentary'><p style="margin-left:1em">是三世佛。</p>
</div>
<div class='div-orig'><p>但教化菩薩。</p>
</div>
<div class='div-commentary'><p style="margin-left:1em">但為菩薩無有餘乘。</p>
</div>
<div class='div-orig'><p>欲以佛之知見示眾生故。</p>
</div>
<div class='div-commentary'><p style="margin-left:1em">欲以二字即佛心也知見二字即佛慧也。</p>
</div>
<div class='div-orig'><p>欲以佛之知見悟眾生故欲令眾生入佛之知見故。</p>
</div>
<div class='div-commentary'><p style="margin-left:1em">示悟入者佛權智也會此理者眾生即佛。</p>
</div>
<div class='div-orig'><p>舍利弗我今亦復如是。</p>
</div>
<div class='div-commentary'><p style="margin-left:1em">會同三世。</p>
</div>
<div class='div-orig'><p>知諸眾生。</p>
</div>
<div class='div-commentary'><p style="margin-left:1em">佛智所知。</p>
</div>
<div class='div-orig'><p>有種種欲。</p>
</div>
<div class='div-commentary'><p style="margin-left:1em">眾生心中種種情欲。</p>
</div>
<div class='div-orig'><p>深心所著。</p>
</div>
<div class='div-commentary'><p style="margin-left:1em">於諸塵境極生愛樂。</p>
</div>
<div class='div-orig'><p>隨其本性。</p>
</div>
<div class='div-commentary'><p style="margin-left:1em">隨諸迷者根本習性。</p>
</div>
<div class='div-orig'><p>以種種因緣譬喻言詞方便力。</p>
</div>
<div class='div-commentary'><p style="margin-left:1em">一切方便智慧之力。</p>
</div>
<div class='div-orig'><p>而為說法。</p>
</div>
<div class='div-commentary'><p style="margin-left:1em">與之演說。</p>
</div>
<div class='div-orig'><p>舍利弗如此皆為得一佛乘一切種智故。</p>
</div>
<div class='div-commentary'><p style="margin-left:1em">如此種種無數方便皆為眾生令得一乘。</p>
</div>
<div class='div-orig'><p>舍利弗十方世界中。</p>
</div>
<div class='div-commentary'><p style="margin-left:1em">十方一切諸佛土中。</p>
</div>
<div class='div-orig'><p>尚無二乘。</p>
</div>
<div class='div-commentary'><p style="margin-left:1em">尚無大小兩乘。</p>
</div>
<div class='div-orig'><p>何況有三。</p>
</div>
<div class='div-commentary'><p style="margin-left:1em">何況更有聲聞緣覺及以菩薩三乘之教。</p>
</div>
<div class='div-orig'><p>舍利弗諸佛出於五濁惡世。</p>
</div>
<div class='div-commentary'><p style="margin-left:1em">如以土塵投於清水汩然昏亂名之為濁以虗妄念惑本淨心翻成靉昧名為濁惡。</p>
</div>
<div class='div-orig'><p>所謂劫濁。</p>
</div>
<div class='div-commentary'><p style="margin-left:1em">時世惡也。</p>
</div>
<div class='div-orig'><p>煩惱濁。</p>
</div>
<div class='div-commentary'><p style="margin-left:1em">心常愁惱不能清也。</p>
</div>
<div class='div-orig'><p>眾生濁。</p>
</div>
<div class='div-commentary'><p style="margin-left:1em">眾念生起常昏亂也。</p>
</div>
<div class='div-orig'><p>見濁。</p>
</div>
<div class='div-commentary'><p style="margin-left:1em">心眼所見不離塵緣。</p>
</div>
<div class='div-orig'><p>命濁。</p>
</div>
<div class='div-commentary'><p style="margin-left:1em">一期報命常在濁中。</p>
</div>
<div class='div-orig'><p>如是舍利弗。</p>
</div>
<div class='div-commentary'><p style="margin-left:1em">如是二字指上五濁。</p>
</div>
<div class='div-orig'><p>劫濁亂時。</p>
</div>
<div class='div-commentary'><p style="margin-left:1em">末劫濁世昏亂之時。</p>
</div>
<div class='div-orig'><p>眾生垢重。</p>
</div>
<div class='div-commentary'><p style="margin-left:1em">世間眾生障垢深重。</p>
</div>
<div class='div-orig'><p>慳貪嫉妬。</p>
</div>
<div class='div-commentary'><p style="margin-left:1em">恡財曰慳過取曰貪害賢曰嫉害色曰妬。</p>
</div>
<div class='div-orig'><p>成就諸不善根故。</p>
</div>
<div class='div-commentary'><p style="margin-left:1em">無明所覆作諸惡業名不善根。</p>
</div>
<div class='div-orig'><p>諸佛以方便力。</p>
</div>
<div class='div-commentary'><p style="margin-left:1em">眾生迷故佛興方便。</p>
</div>
<div class='div-orig'><p>於一佛乘。</p>
</div>
<div class='div-commentary'><p style="margin-left:1em">於一實道無上佛乘。</p>
</div>
<div class='div-orig'><p>分別說三。</p>
</div>
<div class='div-commentary'><p style="margin-left:1em">善巧分別作三乘說。</p>
</div>
<div class='div-orig'><p>舍利弗若我弟子。</p>
</div>
<div class='div-commentary'><p style="margin-left:1em">若我釋迦座下弟子。</p>
</div>
<div class='div-orig'><p>自謂阿羅漢辟支佛者。</p>
</div>
<div class='div-commentary'><p style="margin-left:1em">若二乘人自謂我是聲聞及緣覺者。</p>
</div>
<div class='div-orig'><p>不聞不知。</p>
</div>
<div class='div-commentary'><p style="margin-left:1em">耳不能聞心不能知。</p>
</div>
<div class='div-orig'><p>諸佛如來但教化菩薩事。</p>
</div>
<div class='div-commentary'><p style="margin-left:1em">不知如來但為菩薩執有三乘。</p>
</div>
<div class='div-orig'><p>此非佛弟子。</p>
</div>
<div class='div-commentary'><p style="margin-left:1em">非是菩薩。</p>
</div>
<div class='div-orig'><p>非阿羅漢。</p>
</div>
<div class='div-commentary'><p style="margin-left:1em">但是小乘羅漢非大乘阿羅漢。</p>
</div>
<div class='div-orig'><p>非辟支佛。</p>
</div>
<div class='div-commentary'><p style="margin-left:1em">但是小緣覺非大緣覺也。</p>
</div>
<div class='div-orig'><p>又舍利弗是諸比丘比丘尼。</p>
</div>
<div class='div-commentary'><p style="margin-left:1em">小乘二眾。</p>
</div>
<div class='div-orig'><p>自謂<span class='corr'>已</span>得阿羅漢。</p>
</div>
<div class='div-commentary'><p style="margin-left:1em">如入第四禪無聞見比丘本是凡夫妄言證聖自謂<span class='corr'>已</span>得阿羅漢果。</p>
</div>
<div class='div-orig'><p>是最後身。</p>
</div>
<div class='div-commentary'><p style="margin-left:1em">是出三界最末後身。</p>
</div>
<div class='div-orig'><p>究竟涅槃。</p>
</div>
<div class='div-commentary'><p style="margin-left:1em">於有漏天計無漏果。</p>
</div>
<div class='div-orig'><p>便不復志求阿耨多羅三藐三菩提。</p>
</div>
<div class='div-commentary'><p style="margin-left:1em">於小利中自以為足不求大利成三菩提。</p>
</div>
<div class='div-orig'><p>當知此輩皆是增上慢人。</p>
</div>
<div class='div-commentary'><p style="margin-left:1em">但以勤故增上修行得小歡喜無深聞見其實未得一切聖果未得謂得名上慢人。</p>
</div>
<div class='div-orig'><p>所以者何。</p>
</div>
<div class='div-commentary'><p style="margin-left:1em">何以見得未曾證入。</p>
</div>
<div class='div-orig'><p>若有比丘實得阿羅漢。</p>
</div>
<div class='div-commentary'><p style="margin-left:1em">若有實證無緣不信。</p>
</div>
<div class='div-orig'><p>若不信此法無有是處。</p>
</div>
<div class='div-commentary'><p style="margin-left:1em">若實有證自當信法證而不信無有是處。</p>
</div>
<div class='div-orig'><p>除佛滅度後。</p>
</div>
<div class='div-commentary'><p style="margin-left:1em">唯除如來滅度之後。</p>
</div>
<div class='div-orig'><p>現前無佛。</p>
</div>
<div class='div-commentary'><p style="margin-left:1em">現前無佛住世之時。</p>
</div>
<div class='div-orig'><p>所以者何。</p>
</div>
<div class='div-commentary'><p style="margin-left:1em">何故除此。</p>
</div>
<div class='div-orig'><p>佛滅度後。</p>
</div>
<div class='div-commentary'><p style="margin-left:1em">世無明師。</p>
</div>
<div class='div-orig'><p>如是等經。</p>
</div>
<div class='div-commentary'><p style="margin-left:1em">如是大乘諸經典等。</p>
</div>
<div class='div-orig'><p>受持讀誦解義者。</p>
</div>
<div class='div-commentary'><p style="margin-left:1em">言正信人。</p>
</div>
<div class='div-orig'><p>是人難得。</p>
</div>
<div class='div-commentary'><p style="margin-left:1em">如是之人世所難得。</p>
</div>
<div class='div-orig'><p>若遇餘佛。</p>
</div>
<div class='div-commentary'><p style="margin-left:1em">若得逢遇餘佛出世。</p>
</div>
<div class='div-orig'><p>於此法中。</p>
</div>
<div class='div-commentary'><p style="margin-left:1em">於此大乘微妙法中。</p>
</div>
<div class='div-orig'><p>便得決了。</p>
</div>
<div class='div-commentary'><p style="margin-left:1em">大乘深義遇佛方決。</p>
</div>
<div class='div-orig'><p>舍利弗汝等當一心信解。</p>
</div>
<div class='div-commentary'><p style="margin-left:1em">心無異念名之為一。</p>
</div>
<div class='div-orig'><p>受持佛語。</p>
</div>
<div class='div-commentary'><p style="margin-left:1em">因信故受因受故持。</p>
</div>
<div class='div-orig'><p>諸佛如來言無虗妄。</p>
</div>
<div class='div-commentary'><p style="margin-left:1em">佛語真實決無虗妄。</p>
</div>
<div class='div-orig'><p>無有餘乘。</p>
</div>
<div class='div-commentary'><p style="margin-left:1em">無二無三。</p>
</div>
<div class='div-orig'><p>唯一佛乘。</p>
</div>
<div class='div-commentary'><p style="margin-left:1em">唯只有佛一乘實道。</p>
</div>
<div class='div-orig'><p>爾時世尊欲重宣此義而說偈言比丘比丘尼有懷增上慢。</p>
</div>
<div class='div-commentary'><p style="margin-left:1em">懷抱增上侮慢之心。</p>
</div>
<div class='div-orig'><p>優婆塞我慢。</p>
</div>
<div class='div-commentary'><p style="margin-left:1em">恃<span class='corr'>己</span>凌他。</p>
</div>
<div class='div-orig'><p>優婆夷不信。</p>
</div>
<div class='div-commentary'><p style="margin-left:1em">如前四眾無正信心。</p>
</div>
<div class='div-orig'><p>如是四眾等。</p>
</div>
<div class='div-commentary'><p style="margin-left:1em">僧尼士女及八部等。</p>
</div>
<div class='div-orig'><p>其數有五千。</p>
</div>
<div class='div-commentary'><p style="margin-left:1em">總如許人。</p>
</div>
<div class='div-orig'><p>不自見其過。</p>
</div>
<div class='div-commentary'><p style="margin-left:1em">不能自知上慢之失。</p>
</div>
<div class='div-orig'><p>於戒有缺漏。</p>
</div>
<div class='div-commentary'><p style="margin-left:1em">持守小精缺失滲漏。</p>
</div>
<div class='div-orig'><p>護惜其瑕疵。</p>
</div>
<div class='div-commentary'><p style="margin-left:1em">玉病曰瑕人病曰疵汙本受體名曰瑕疵。</p>
</div>
<div class='div-orig'><p>是小智<span class='corr'>已</span>出。</p>
</div>
<div class='div-commentary'><p style="margin-left:1em">樂著小法名為小智幸<span class='corr'>已</span>出去。</p>
</div>
<div class='div-orig'><p>眾中之糟糠。</p>
</div>
<div class='div-commentary'><p style="margin-left:1em">解在皮膚無正體用如酒之糟如米之糠。</p>
</div>
<div class='div-orig'><p>佛威德故去。</p>
</div>
<div class='div-commentary'><p style="margin-left:1em">佛威德勝畏難故去。</p>
</div>
<div class='div-orig'><p>斯人尠福德。</p>
</div>
<div class='div-commentary'><p style="margin-left:1em">斯等五千福緣德行皆悉尠少。</p>
</div>
<div class='div-orig'><p>不堪受是法。</p>
</div>
<div class='div-commentary'><p style="margin-left:1em">力不堪任受是大法。</p>
</div>
<div class='div-orig'><p>此眾無枝葉。</p>
</div>
<div class='div-commentary'><p style="margin-left:1em">今此大眾見思枝葉皆<span class='corr'>已</span>彫喪。</p>
</div>
<div class='div-orig'><p>唯有諸貞實。</p>
</div>
<div class='div-commentary'><p style="margin-left:1em">獨有貞堅恪實根榦。</p>
</div>
<div class='div-orig'><p>舍利弗善聽。</p>
</div>
<div class='div-commentary'><p style="margin-left:1em">告舍利弗汝善聽受。</p>
</div>
<div class='div-orig'><p>諸佛所得法。</p>
</div>
<div class='div-commentary'><p style="margin-left:1em">諸佛世尊道場所得。</p>
</div>
<div class='div-orig'><p>無量方便力。</p>
</div>
<div class='div-commentary'><p style="margin-left:1em">方便善巧權智之力。</p>
</div>
<div class='div-orig'><p>而為眾生說。</p>
</div>
<div class='div-commentary'><p style="margin-left:1em">為利根者如實而說。</p>
</div>
<div class='div-orig'><p>眾生心所念。</p>
</div>
<div class='div-commentary'><p style="margin-left:1em">而諸眾生心中所念。</p>
</div>
<div class='div-orig'><p>種種所行道。</p>
</div>
<div class='div-commentary'><p style="margin-left:1em">即方便教五乘之道。</p>
</div>
<div class='div-orig'><p>若干諸欲性。</p>
</div>
<div class='div-commentary'><p style="margin-left:1em">若干之數諸樂欲性。</p>
</div>
<div class='div-orig'><p>先世善惡業。</p>
</div>
<div class='div-commentary'><p style="margin-left:1em">過去所作善惡之業。</p>
</div>
<div class='div-orig'><p>佛悉知是<span class='corr'>已</span>。</p>
</div>
<div class='div-commentary'><p style="margin-left:1em">佛悉知彼諸根器<span class='corr'>已</span>。</p>
</div>
<div class='div-orig'><p>以諸緣譬喻。</p>
</div>
<div class='div-commentary'><p style="margin-left:1em">以諸因緣及以譬喻。</p>
</div>
<div class='div-orig'><p>言詞方便力。</p>
</div>
<div class='div-commentary'><p style="margin-left:1em">語言方便智慧之力。</p>
</div>
<div class='div-orig'><p>令一切歡喜。</p>
</div>
<div class='div-commentary'><p style="margin-left:1em">令一切眾皆得歡悅。</p>
</div>
<div class='div-orig'><p>或說脩多羅。</p>
</div>
<div class='div-commentary'><p style="margin-left:1em">此云契經諸佛所說契理合機。</p>
</div>
<div class='div-orig'><p>伽陀及本事。</p>
</div>
<div class='div-commentary'><p style="margin-left:1em">伽陀或云偈他此翻孤起謂無長行直說偈也本事者說本宿世所行之事。</p>
</div>
<div class='div-orig'><p>本生未曾有。</p>
</div>
<div class='div-commentary'><p style="margin-left:1em">本生者說本宿世所生之身未曾有者即說希有未聞之法。</p>
</div>
<div class='div-orig'><p>亦說於因緣。</p>
</div>
<div class='div-commentary'><p style="margin-left:1em">善惡等因及善惡緣。</p>
</div>
<div class='div-orig'><p>譬喻并祇夜。</p>
</div>
<div class='div-commentary'><p style="margin-left:1em">譬喻者引譬喻說祇夜者即是重頌括前長行而作偈說。</p>
</div>
<div class='div-orig'><p>優波提舍經。</p>
</div>
<div class='div-commentary'><p style="margin-left:1em">此云論議通前九部名方便法。</p>
</div>
<div class='div-orig'><p>鈍根樂小法。</p>
</div>
<div class='div-commentary'><p style="margin-left:1em">鈍劣根器樂著小法。</p>
</div>
<div class='div-orig'><p>貪著於生死。</p>
</div>
<div class='div-commentary'><p style="margin-left:1em">貪心愛著生死境上有為之法。</p>
</div>
<div class='div-orig'><p>於諸無量佛。</p>
</div>
<div class='div-commentary'><p style="margin-left:1em">於諸佛所。</p>
</div>
<div class='div-orig'><p>不行深妙道。</p>
</div>
<div class='div-commentary'><p style="margin-left:1em">不能受行深妙之道。</p>
</div>
<div class='div-orig'><p>眾苦所惱亂。</p>
</div>
<div class='div-commentary'><p style="margin-left:1em">常為生老病死冤憎會苦愛別離苦求不得苦五盛陰苦惱亂其心。</p>
</div>
<div class='div-orig'><p>為是說涅槃。</p>
</div>
<div class='div-commentary'><p style="margin-left:1em">與此厭苦求小之機說於有餘及以無餘二種涅槃。</p>
</div>
<div class='div-orig'><p>我設是方便。</p>
</div>
<div class='div-commentary'><p style="margin-left:1em">佛施如是方便之教。</p>
</div>
<div class='div-orig'><p>令得入佛慧。</p>
</div>
<div class='div-commentary'><p style="margin-left:1em">令得漸漸入佛智慧。</p>
</div>
<div class='div-orig'><p>未曾說汝等。</p>
</div>
<div class='div-commentary'><p style="margin-left:1em">但未曾說汝等聲聞。</p>
</div>
<div class='div-orig'><p>當得成佛道。</p>
</div>
<div class='div-commentary'><p style="margin-left:1em">亦復當得成就佛道。</p>
</div>
<div class='div-orig'><p>所以未曾說。</p>
</div>
<div class='div-commentary'><p style="margin-left:1em">所以從昔未曾說者。</p>
</div>
<div class='div-orig'><p>說時未至故。</p>
</div>
<div class='div-commentary'><p style="margin-left:1em">為機鈍劣時節未至。</p>
</div>
<div class='div-orig'><p>今正是其時。</p>
</div>
<div class='div-commentary'><p style="margin-left:1em">今此正是當說之時。</p>
</div>
<div class='div-orig'><p>決定說大乘。</p>
</div>
<div class='div-commentary'><p style="margin-left:1em">昔方便教有開有廢非決定說今說妙乘名為決定。</p>
</div>
<div class='div-orig'><p>我此九部法。</p>
</div>
<div class='div-commentary'><p style="margin-left:1em">我昔所說九部方法。</p>
</div>
<div class='div-orig'><p>隨順眾生說。</p>
</div>
<div class='div-commentary'><p style="margin-left:1em">皆是隨機順情而說。</p>
</div>
<div class='div-orig'><p>入大乘為本。</p>
</div>
<div class='div-commentary'><p style="margin-left:1em">入於大乘一實境界方是根本。</p>
</div>
<div class='div-orig'><p>以故說是經。</p>
</div>
<div class='div-commentary'><p style="margin-left:1em">以是之故說此妙乘。</p>
</div>
<div class='div-orig'><p>有佛子心淨。</p>
</div>
<div class='div-commentary'><p style="margin-left:1em">若有佛子心地清淨。</p>
</div>
<div class='div-orig'><p>柔軟亦利根。</p>
</div>
<div class='div-commentary'><p style="margin-left:1em">調柔和軟又復利根即大機也。</p>
</div>
<div class='div-orig'><p>無量諸佛所。</p>
</div>
<div class='div-commentary'><p style="margin-left:1em">於諸佛所。</p>
</div>
<div class='div-orig'><p>而行深妙道。</p>
</div>
<div class='div-commentary'><p style="margin-left:1em">修大乘行。</p>
</div>
<div class='div-orig'><p>為此諸佛子。</p>
</div>
<div class='div-commentary'><p style="margin-left:1em">為此大機諸佛子等。</p>
</div>
<div class='div-orig'><p>說是大乘經。</p>
</div>
<div class='div-commentary'><p style="margin-left:1em">說是大乘圓妙之法。</p>
</div>
<div class='div-orig'><p>我記如是人。</p>
</div>
<div class='div-commentary'><p style="margin-left:1em">我即授記如是等機。</p>
</div>
<div class='div-orig'><p>來世成佛道。</p>
</div>
<div class='div-commentary'><p style="margin-left:1em">於當來世成就佛道。</p>
</div>
<div class='div-orig'><p>以深心念佛。</p>
</div>
<div class='div-commentary'><p style="margin-left:1em">二乘之機但樂小果其心淺近大乘菩薩直欲究竟成就佛果其心遠大名曰深心以此之心緣想於佛名之為念。</p>
</div>
<div class='div-orig'><p>修持淨戒故。</p>
</div>
<div class='div-commentary'><p style="margin-left:1em">三學之中以戒為首戒淨定明得入佛慧。</p>
</div>
<div class='div-orig'><p>此等聞得佛。</p>
</div>
<div class='div-commentary'><p style="margin-left:1em">此等大機聞得成佛。</p>
</div>
<div class='div-orig'><p>大喜充徧身。</p>
</div>
<div class='div-commentary'><p style="margin-left:1em">心大歡喜充滿其身。</p>
</div>
<div class='div-orig'><p>佛知彼心行。</p>
</div>
<div class='div-commentary'><p style="margin-left:1em">佛知彼機所有心行。</p>
</div>
<div class='div-orig'><p>故為說大乘。</p>
</div>
<div class='div-commentary'><p style="margin-left:1em">故為斯等說最上乘。</p>
</div>
<div class='div-orig'><p>聲聞若菩薩。</p>
</div>
<div class='div-commentary'><p style="margin-left:1em">一切聲聞若或菩薩。</p>
</div>
<div class='div-orig'><p>聞我所說法。</p>
</div>
<div class='div-commentary'><p style="margin-left:1em">聞佛所說微妙之法。</p>
</div>
<div class='div-orig'><p>乃至於一偈。</p>
</div>
<div class='div-commentary'><p style="margin-left:1em">下至聞得一四句偈。</p>
</div>
<div class='div-orig'><p>皆成佛無疑。</p>
</div>
<div class='div-commentary'><p style="margin-left:1em">皆得成佛決定無疑。</p>
</div>
<div class='div-orig'><p>十方佛土中。</p>
</div>
<div class='div-commentary'><p style="margin-left:1em">十方世界佛國土中。</p>
</div>
<div class='div-orig'><p>唯有一乘法。</p>
</div>
<div class='div-commentary'><p style="margin-left:1em">唯有一乘圓妙之法。</p>
</div>
<div class='div-orig'><p>無二亦無三。</p>
</div>
<div class='div-commentary'><p style="margin-left:1em">即無大小二乘亦無聲聞緣覺菩薩三乘。</p>
</div>
<div class='div-orig'><p>除佛方便說。</p>
</div>
<div class='div-commentary'><p style="margin-left:1em">除佛慈悲方便說三。</p>
</div>
<div class='div-orig'><p>但以假名字。</p>
</div>
<div class='div-commentary'><p style="margin-left:1em">若二若三悉是假名。</p>
</div>
<div class='div-orig'><p>引導於眾生。</p>
</div>
<div class='div-commentary'><p style="margin-left:1em">以方便力引導眾生。</p>
</div>
<div class='div-orig'><p>說佛智慧故。</p>
</div>
<div class='div-commentary'><p style="margin-left:1em">所以說小引入佛慧。</p>
</div>
<div class='div-orig'><p>諸佛出於世。</p>
</div>
<div class='div-commentary'><p style="margin-left:1em">諸佛世尊出現於世。</p>
</div>
<div class='div-orig'><p>唯此一事實。</p>
</div>
<div class='div-commentary'><p style="margin-left:1em">唯此妙乘是圓實法。</p>
</div>
<div class='div-orig'><p>餘二則非真。</p>
</div>
<div class='div-commentary'><p style="margin-left:1em">餘之二乘三乘但是方便而非真實。</p>
</div>
<div class='div-orig'><p>終不以小乘。</p>
</div>
<div class='div-commentary'><p style="margin-left:1em">初雖說二終但用大。</p>
</div>
<div class='div-orig'><p>濟度於眾生。</p>
</div>
<div class='div-commentary'><p style="margin-left:1em">拯濟救度於諸眾生。</p>
</div>
<div class='div-orig'><p>佛自住大乘。</p>
</div>
<div class='div-commentary'><p style="margin-left:1em">佛自住於究竟大乘。</p>
</div>
<div class='div-orig'><p>如其所得法。</p>
</div>
<div class='div-commentary'><p style="margin-left:1em">如佛所證道場得法。</p>
</div>
<div class='div-orig'><p>定慧力莊嚴。</p>
</div>
<div class='div-commentary'><p style="margin-left:1em">禪定智慧十力莊嚴。</p>
</div>
<div class='div-orig'><p>以此度眾生。</p>
</div>
<div class='div-commentary'><p style="margin-left:1em">以此自證度他眾生。</p>
</div>
<div class='div-orig'><p>自證無上道。</p>
</div>
<div class='div-commentary'><p style="margin-left:1em">佛自證得無上之道。</p>
</div>
<div class='div-orig'><p>大乘平等法。</p>
</div>
<div class='div-commentary'><p style="margin-left:1em">生佛不二平等之法。</p>
</div>
<div class='div-orig'><p>若以小乘化。</p>
</div>
<div class='div-commentary'><p style="margin-left:1em">若佛證大以小化他。</p>
</div>
<div class='div-orig'><p>乃至於一人。</p>
</div>
<div class='div-commentary'><p style="margin-left:1em">下至以小化於一人。</p>
</div>
<div class='div-orig'><p>我則墮慳貪。</p>
</div>
<div class='div-commentary'><p style="margin-left:1em">佛若隱大為之說小則墮貪心慳恡於法。</p>
</div>
<div class='div-orig'><p>此事為不可。</p>
</div>
<div class='div-commentary'><p style="margin-left:1em">此之一事為不可也。</p>
</div>
<div class='div-orig'><p>若人信歸佛。</p>
</div>
<div class='div-commentary'><p style="margin-left:1em">若人信心歸依於佛。</p>
</div>
<div class='div-orig'><p>如來不欺誑。</p>
</div>
<div class='div-commentary'><p style="margin-left:1em">如來誠實決無欺誑。</p>
</div>
<div class='div-orig'><p>亦無貪嫉意。</p>
</div>
<div class='div-commentary'><p style="margin-left:1em">亦無貪[怡-台+婪]嫉妬之意。</p>
</div>
<div class='div-orig'><p>斷諸法中惡。</p>
</div>
<div class='div-commentary'><p style="margin-left:1em">斷諸法中所有惡業。</p>
</div>
<div class='div-orig'><p>故佛於十方。</p>
</div>
<div class='div-commentary'><p style="margin-left:1em">故佛世尊於十方界。</p>
</div>
<div class='div-orig'><p>而獨無所畏。</p>
</div>
<div class='div-commentary'><p style="margin-left:1em">惑業未盡不能無怖佛惑究盡獨無畏懼。</p>
</div>
<div class='div-orig'><p>我以相嚴身。</p>
</div>
<div class='div-commentary'><p style="margin-left:1em">我以相好莊嚴之身。</p>
</div>
<div class='div-orig'><p>光明照世間。</p>
</div>
<div class='div-commentary'><p style="margin-left:1em">智慧光明普照世間。</p>
</div>
<div class='div-orig'><p>無量眾所尊。</p>
</div>
<div class='div-commentary'><p style="margin-left:1em">無量大眾之所敬尊。</p>
</div>
<div class='div-orig'><p>為說實相印。</p>
</div>
<div class='div-commentary'><p style="margin-left:1em">為是眾生說於實相正法之印。</p>
</div>
<div class='div-orig'><p>舍利弗當知。</p>
</div>
<div class='div-commentary'><p style="margin-left:1em">汝舍利弗當知我意。</p>
</div>
<div class='div-orig'><p>我本立誓願。</p>
</div>
<div class='div-commentary'><p style="margin-left:1em">我於本因立大誓願。</p>
</div>
<div class='div-orig'><p>欲令一切眾。</p>
</div>
<div class='div-commentary'><p style="margin-left:1em">欲令一切諸眾生等。</p>
</div>
<div class='div-orig'><p>如我等無異。</p>
</div>
<div class='div-commentary'><p style="margin-left:1em">如佛世尊等無有異。</p>
</div>
<div class='div-orig'><p>如我昔所願。</p>
</div>
<div class='div-commentary'><p style="margin-left:1em">如我昔時所發誓願。</p>
</div>
<div class='div-orig'><p>今者<span class='corr'>已</span>滿足。</p>
</div>
<div class='div-commentary'><p style="margin-left:1em">今<span class='corr'>已</span>滿願得成佛道。</p>
</div>
<div class='div-orig'><p>化一切眾生。</p>
</div>
<div class='div-commentary'><p style="margin-left:1em">化誘一切在迷眾生。</p>
</div>
<div class='div-orig'><p>皆令入佛道。</p>
</div>
<div class='div-commentary'><p style="margin-left:1em">皆令入於佛之正道。</p>
</div>
<div class='div-orig'><p>若我遇眾生。</p>
</div>
<div class='div-commentary'><p style="margin-left:1em">我若逢遇一切眾生。</p>
</div>
<div class='div-orig'><p>盡教以佛道。</p>
</div>
<div class='div-commentary'><p style="margin-left:1em">盡以佛道而教化之。</p>
</div>
<div class='div-orig'><p>無智者錯亂。</p>
</div>
<div class='div-commentary'><p style="margin-left:1em">無大智者心錯倒亂。</p>
</div>
<div class='div-orig'><p>迷惑不受教。</p>
</div>
<div class='div-commentary'><p style="margin-left:1em">迷昧疑惑不能受教。</p>
</div>
<div class='div-orig'><p>我知此眾生。</p>
</div>
<div class='div-commentary'><p style="margin-left:1em">我知此等迷惑眾生。</p>
</div>
<div class='div-orig'><p>未曾修善本。</p>
</div>
<div class='div-commentary'><p style="margin-left:1em">未曾修學大乘善本。</p>
</div>
<div class='div-orig'><p>堅著於五欲。</p>
</div>
<div class='div-commentary'><p style="margin-left:1em">堅心取著色聲香味觸五欲之境。</p>
</div>
<div class='div-orig'><p>癡愛故生惱。</p>
</div>
<div class='div-commentary'><p style="margin-left:1em">愚癡愛戀故生煩惱。</p>
</div>
<div class='div-orig'><p>以諸欲因緣。</p>
</div>
<div class='div-commentary'><p style="margin-left:1em">以貪諸欲惡因緣故。</p>
</div>
<div class='div-orig'><p>墜墮三惡道。</p>
</div>
<div class='div-commentary'><p style="margin-left:1em">趺墜陷墮地獄餓鬼畜生三種惡道。</p>
</div>
<div class='div-orig'><p>輪迴六趣中。</p>
</div>
<div class='div-commentary'><p style="margin-left:1em">業果相酬如輪之轉趣入三善三惡六道之中。</p>
</div>
<div class='div-orig'><p>備受諸苦毒。</p>
</div>
<div class='div-commentary'><p style="margin-left:1em">備具受納諸苦毒報。</p>
</div>
<div class='div-orig'><p>受胎之微形。</p>
</div>
<div class='div-commentary'><p style="margin-left:1em">受胞胎生微末之形。</p>
</div>
<div class='div-orig'><p>世世常增長。</p>
</div>
<div class='div-commentary'><p style="margin-left:1em">世世積業增長苦報。</p>
</div>
<div class='div-orig'><p>薄德少福人。</p>
</div>
<div class='div-commentary'><p style="margin-left:1em">德微福尠下劣之人。</p>
</div>
<div class='div-orig'><p>眾苦所逼迫。</p>
</div>
<div class='div-commentary'><p style="margin-left:1em">常為諸苦之所逼迫。</p>
</div>
<div class='div-orig'><p>入邪見稠林。</p>
</div>
<div class='div-commentary'><p style="margin-left:1em">入於邪見生死稠林。</p>
</div>
<div class='div-orig'><p>若有若無等。</p>
</div>
<div class='div-commentary'><p style="margin-left:1em">若有即執有者若無即執空者等諸邪見。</p>
</div>
<div class='div-orig'><p>依止此諸見。</p>
</div>
<div class='div-commentary'><p style="margin-left:1em">依附止住此有無等諸不正見。</p>
</div>
<div class='div-orig'><p>具足六十二。</p>
</div>
<div class='div-commentary'><p style="margin-left:1em">諸外道等及以凡夫於五陰境起四種見或云色大我小我在色中或云色小我大色在我中或云色即是我或云離色是我色陰既爾餘之四陰受想行識亦各四句總成二十若約三世過現未來各二十句共成六十兼於根本斷常二見總六十二。</p>
</div>
<div class='div-orig'><p>深著虗妄法。</p>
</div>
<div class='div-commentary'><p style="margin-left:1em">深重愛著世間妄見虗偽之法。</p>
</div>
<div class='div-orig'><p>堅受不可捨。</p>
</div>
<div class='div-commentary'><p style="margin-left:1em">堅心取著不肯棄捨。</p>
</div>
<div class='div-orig'><p>我慢自矜高。</p>
</div>
<div class='div-commentary'><p style="margin-left:1em">生大我慢矜誇高傲自重輕他。</p>
</div>
<div class='div-orig'><p>諂曲心不實。</p>
</div>
<div class='div-commentary'><p style="margin-left:1em">諂妄邪曲心不直實。</p>
</div>
<div class='div-orig'><p>於千萬億劫。</p>
</div>
<div class='div-commentary'><p style="margin-left:1em">經爾許時。</p>
</div>
<div class='div-orig'><p>不聞佛名字。</p>
</div>
<div class='div-commentary'><p style="margin-left:1em">不聞諸佛萬德名字。</p>
</div>
<div class='div-orig'><p>亦不聞正法。</p>
</div>
<div class='div-commentary'><p style="margin-left:1em">亦復不聞如來正法。</p>
</div>
<div class='div-orig'><p>如是人難度。</p>
</div>
<div class='div-commentary'><p style="margin-left:1em">如是之人以無緣故難可度脫。</p>
</div>
<div class='div-orig'><p>是故舍利弗。</p>
</div>
<div class='div-commentary'><p style="margin-left:1em">以是之故。</p>
</div>
<div class='div-orig'><p>我為設方便。</p>
</div>
<div class='div-commentary'><p style="margin-left:1em">我為施設三乘方便。</p>
</div>
<div class='div-orig'><p>說諸盡苦道。</p>
</div>
<div class='div-commentary'><p style="margin-left:1em">說諸法門盡苦之道。</p>
</div>
<div class='div-orig'><p>示之以涅槃。</p>
</div>
<div class='div-commentary'><p style="margin-left:1em">示以涅槃寂滅之法。</p>
</div>
<div class='div-orig'><p>我雖說涅槃。</p>
</div>
<div class='div-commentary'><p style="margin-left:1em">我雖為說寂滅之法。</p>
</div>
<div class='div-orig'><p>是亦非真滅。</p>
</div>
<div class='div-commentary'><p style="margin-left:1em">是乃方便非是究竟寂滅之法。</p>
</div>
<div class='div-orig'><p>諸法從本來。</p>
</div>
<div class='div-commentary'><p style="margin-left:1em">一切諸法從本以來。</p>
</div>
<div class='div-orig'><p>常自寂滅相。</p>
</div>
<div class='div-commentary'><p style="margin-left:1em">法性清淨本自寂滅名為實相。</p>
</div>
<div class='div-orig'><p>佛子行道<span class='corr'>已</span>。</p>
</div>
<div class='div-commentary'><p style="margin-left:1em">佛子行此佛之道<span class='corr'>已</span>。</p>
</div>
<div class='div-orig'><p>來世得作佛。</p>
</div>
<div class='div-commentary'><p style="margin-left:1em">於未來世當得作佛。</p>
</div>
<div class='div-orig'><p>我有方便力。</p>
</div>
<div class='div-commentary'><p style="margin-left:1em">我有度生方便之力。</p>
</div>
<div class='div-orig'><p>開示三乘法。</p>
</div>
<div class='div-commentary'><p style="margin-left:1em">開通列示三乘之法。</p>
</div>
<div class='div-orig'><p>一切諸世尊。</p>
</div>
<div class='div-commentary'><p style="margin-left:1em">一切世間諸佛世尊。</p>
</div>
<div class='div-orig'><p>皆說一乘道。</p>
</div>
<div class='div-commentary'><p style="margin-left:1em">佛佛皆說一乘之道。</p>
</div>
<div class='div-orig'><p>今此諸大眾。</p>
</div>
<div class='div-commentary'><p style="margin-left:1em">今此會中現前大眾。</p>
</div>
<div class='div-orig'><p>皆應除疑惑。</p>
</div>
<div class='div-commentary'><p style="margin-left:1em">皆應深信於圓頓教勿生疑慮以自迷惑。</p>
</div>
<div class='div-orig'><p>諸佛語無異。</p>
</div>
<div class='div-commentary'><p style="margin-left:1em">十方諸佛同一圓乘無有異語。</p>
</div>
<div class='div-orig'><p>唯一無二乘。</p>
</div>
<div class='div-commentary'><p style="margin-left:1em">唯有一乘更無二法。</p>
</div>
<div class='div-orig'><p>過去無數劫。</p>
</div>
<div class='div-commentary'><p style="margin-left:1em"><span class='corr'>已</span>往之世無數劫中。</p>
</div>
<div class='div-orig'><p>無量滅度佛百千萬億種。</p>
</div>
<div class='div-commentary'><p style="margin-left:1em">是等諸佛。</p>
</div>
<div class='div-orig'><p>其數不可量。</p>
</div>
<div class='div-commentary'><p style="margin-left:1em">其數甚多不可量度。</p>
</div>
<div class='div-orig'><p>如是諸世尊種種緣譬喻。</p>
</div>
<div class='div-commentary'><p style="margin-left:1em">種種因緣及以譬喻。</p>
</div>
<div class='div-orig'><p>無數方便力。</p>
</div>
<div class='div-commentary'><p style="margin-left:1em">以無數種善巧方便。</p>
</div>
<div class='div-orig'><p>演說諸法相。</p>
</div>
<div class='div-commentary'><p style="margin-left:1em">世出世間一切法相。</p>
</div>
<div class='div-orig'><p>是諸世尊等。</p>
</div>
<div class='div-commentary'><p style="margin-left:1em">億萬無量佛。</p>
</div>
<div class='div-orig'><p>皆說一乘法。</p>
</div>
<div class='div-commentary'><p style="margin-left:1em">皆說一乘實相之道。</p>
</div>
<div class='div-orig'><p>化無量眾生。</p>
</div>
<div class='div-commentary'><p style="margin-left:1em">化度無量有緣眾生。</p>
</div>
<div class='div-orig'><p>令入於佛道。</p>
</div>
<div class='div-commentary'><p style="margin-left:1em">令入一乘無上佛道。</p>
</div>
<div class='div-orig'><p>又諸大聖主。</p>
</div>
<div class='div-commentary'><p style="margin-left:1em">又復諸大聖明法主。</p>
</div>
<div class='div-orig'><p>知一切世間。</p>
</div>
<div class='div-commentary'><p style="margin-left:1em">佛智察知世間之中。</p>
</div>
<div class='div-orig'><p>天人群生類。</p>
</div>
<div class='div-commentary'><p style="margin-left:1em">諸天世人及諸世間眾生之類。</p>
</div>
<div class='div-orig'><p>深心之所欲。</p>
</div>
<div class='div-commentary'><p style="margin-left:1em">深著妄心之所樂欲。</p>
</div>
<div class='div-orig'><p>更以異方便。</p>
</div>
<div class='div-commentary'><p style="margin-left:1em">三乘權道名異方便。</p>
</div>
<div class='div-orig'><p>助顯第一義。</p>
</div>
<div class='div-commentary'><p style="margin-left:1em">以權助實顯第一義。</p>
</div>
<div class='div-orig'><p>若有眾生類。</p>
</div>
<div class='div-commentary'><p style="margin-left:1em">若有一切眾生之類。</p>
</div>
<div class='div-orig'><p>值諸過去佛。</p>
</div>
<div class='div-commentary'><p style="margin-left:1em">或曾值遇過去諸佛。</p>
</div>
<div class='div-orig'><p>若聞法布施。</p>
</div>
<div class='div-commentary'><p style="margin-left:1em">若或聞法及以布施。</p>
</div>
<div class='div-orig'><p>或持戒忍辱。</p>
</div>
<div class='div-commentary'><p style="margin-left:1em">或能持戒及以忍辱。</p>
</div>
<div class='div-orig'><p>精進禪智等。</p>
</div>
<div class='div-commentary'><p style="margin-left:1em">精進不懈禪定智慧等即六度萬行。</p>
</div>
<div class='div-orig'><p>種種修福慧。</p>
</div>
<div class='div-commentary'><p style="margin-left:1em">種種修習福慧二嚴。</p>
</div>
<div class='div-orig'><p>如是諸人等皆<span class='corr'>已</span>成佛道。</p>
</div>
<div class='div-commentary'><p style="margin-left:1em">是等諸人於過去世修梵行者皆<span class='corr'>已</span>成佛。</p>
</div>
<div class='div-orig'><p>諸佛滅度後。</p>
</div>
<div class='div-commentary'><p style="margin-left:1em">前據佛世此明滅後。</p>
</div>
<div class='div-orig'><p>若人善軟心。</p>
</div>
<div class='div-commentary'><p style="margin-left:1em">若復有人善和細軟。</p>
</div>
<div class='div-orig'><p>如是諸眾生皆<span class='corr'>已</span>成佛道。</p>
</div>
<div class='div-commentary'><p style="margin-left:1em">皆<span class='corr'>已</span>成佛知無異乘。</p>
</div>
<div class='div-orig'><p>諸佛滅度<span class='corr'>已</span>。</p>
</div>
<div class='div-commentary'><p style="margin-left:1em">於佛滅後。</p>
</div>
<div class='div-orig'><p>供養舍利者。</p>
</div>
<div class='div-commentary'><p style="margin-left:1em">恭敬供養佛舍利者。</p>
</div>
<div class='div-orig'><p>起萬億種塔。</p>
</div>
<div class='div-commentary'><p style="margin-left:1em">起造萬億種種之塔奉安舍利。</p>
</div>
<div class='div-orig'><p>金銀及頗梨。</p>
</div>
<div class='div-commentary'><p style="margin-left:1em">即水晶也。</p>
</div>
<div class='div-orig'><p>硨磲與瑪瑙。</p>
</div>
<div class='div-commentary'><p style="margin-left:1em">如前。</p>
</div>
<div class='div-orig'><p>玫瑰瑠璃珠。</p>
</div>
<div class='div-commentary'><p style="margin-left:1em">玫瑰石奇美者名玫圓淨者名瑰琉璃如前珠即真珠。</p>
</div>
<div class='div-orig'><p>清淨廣嚴飾。</p>
</div>
<div class='div-commentary'><p style="margin-left:1em">以諸清淨種種好物而為嚴飾。</p>
</div>
<div class='div-orig'><p>莊校於諸塔。</p>
</div>
<div class='div-commentary'><p style="margin-left:1em">莊嚴鉸鏈於諸寶塔。</p>
</div>
<div class='div-orig'><p>或有起石廟。</p>
</div>
<div class='div-commentary'><p style="margin-left:1em">或復有人以石起廟。</p>
</div>
<div class='div-orig'><p>旃檀及沉水。</p>
</div>
<div class='div-commentary'><p style="margin-left:1em">或栴檀木及沉水香。</p>
</div>
<div class='div-orig'><p>木櫁并餘材。</p>
</div>
<div class='div-commentary'><p style="margin-left:1em">木樒即香木長安有之可以造像及餘諸材植也。</p>
</div>
<div class='div-orig'><p>甎瓦泥土等。</p>
</div>
<div class='div-commentary'><p style="margin-left:1em">以是等物起造殿塔。</p>
</div>
<div class='div-orig'><p>若於曠野中積土成佛廟。</p>
</div>
<div class='div-commentary'><p style="margin-left:1em">於空曠野積土成廟如土擊之類。</p>
</div>
<div class='div-orig'><p>乃至童子戲。</p>
</div>
<div class='div-commentary'><p style="margin-left:1em">以至孩兒童子戱笑之間。</p>
</div>
<div class='div-orig'><p>聚沙為佛塔。</p>
</div>
<div class='div-commentary'><p style="margin-left:1em">雖云嬉戲聚沙為塔亦是善因。</p>
</div>
<div class='div-orig'><p>如是諸人等皆<span class='corr'>已</span>成佛道。</p>
</div>
<div class='div-commentary'><p style="margin-left:1em">此舉過去行諸善因<span class='corr'>已</span>成就者勸令生信。</p>
</div>
<div class='div-orig'><p>若人為佛故。</p>
</div>
<div class='div-commentary'><p style="margin-left:1em">若復有人為佛之故。</p>
</div>
<div class='div-orig'><p>建立諸形像。</p>
</div>
<div class='div-commentary'><p style="margin-left:1em">前說造塔及以殿宇此下明造佛菩薩像。</p>
</div>
<div class='div-orig'><p>刻雕成眾相皆<span class='corr'>已</span>成佛道。</p>
</div>
<div class='div-commentary'><p style="margin-left:1em">或石或木刻鑿雕鐫成諸佛像及餘聖像。</p>
</div>
<div class='div-orig'><p>或以七寶成。</p>
</div>
<div class='div-commentary'><p style="margin-left:1em">或以寶物若鑄若裝及雕琢成。</p>
</div>
<div class='div-orig'><p>鍮鉐赤白銅。</p>
</div>
<div class='div-commentary'><p style="margin-left:1em">鍮鉐似金。</p>
</div>
<div class='div-orig'><p>白鑞及鉛錫。</p>
</div>
<div class='div-commentary'><p style="margin-left:1em">鉛軟錫堅其色帶青。</p>
</div>
<div class='div-orig'><p>鐵木及與泥。</p>
</div>
<div class='div-commentary'><p style="margin-left:1em">鐵鑄木雕及以泥塑。</p>
</div>
<div class='div-orig'><p>或以膠漆布。</p>
</div>
<div class='div-commentary'><p style="margin-left:1em">膠漆布即三物。</p>
</div>
<div class='div-orig'><p>嚴飾作佛像。</p>
</div>
<div class='div-commentary'><p style="margin-left:1em">用嚴聖像。</p>
</div>
<div class='div-orig'><p>如是諸人等皆<span class='corr'>已</span>成佛道。</p>
</div>
<div class='div-commentary'><p style="margin-left:1em">如是過去造像之人皆<span class='corr'>已</span>成佛示得果也。</p>
</div>
<div class='div-orig'><p>彩畫作佛像。</p>
</div>
<div class='div-commentary'><p style="margin-left:1em">彩色繪畫。</p>
</div>
<div class='div-orig'><p>百福莊嚴相。</p>
</div>
<div class='div-commentary'><p style="margin-left:1em">作佛世尊百種福德莊嚴之相。</p>
</div>
<div class='div-orig'><p>自作若使人皆<span class='corr'>已</span>成佛道。</p>
</div>
<div class='div-commentary'><p style="margin-left:1em">若自造像若使人造。</p>
</div>
<div class='div-orig'><p>乃至童子戲。</p>
</div>
<div class='div-commentary'><p style="margin-left:1em">下至兒童作戲。</p>
</div>
<div class='div-orig'><p>若草木及筆。</p>
</div>
<div class='div-commentary'><p style="margin-left:1em">若用草木及以筆墨。</p>
</div>
<div class='div-orig'><p>或以指爪甲。</p>
</div>
<div class='div-commentary'><p style="margin-left:1em">或但用指爪甲。</p>
</div>
<div class='div-orig'><p>而畫作佛像。</p>
</div>
<div class='div-commentary'><p style="margin-left:1em"><span class='corr'>已</span>上多種作佛形像。</p>
</div>
<div class='div-orig'><p>如是諸人等漸漸積功德。</p>
</div>
<div class='div-commentary'><p style="margin-left:1em">漸漸積聚無邊功德。</p>
</div>
<div class='div-orig'><p>具足大悲心。</p>
</div>
<div class='div-commentary'><p style="margin-left:1em">具足成就大慈悲心。</p>
</div>
<div class='div-orig'><p>皆<span class='corr'>已</span>成佛道。</p>
</div>
<div class='div-commentary'><p style="margin-left:1em">昔如是者皆<span class='corr'>已</span>果證。</p>
</div>
<div class='div-orig'><p>但化諸菩薩。</p>
</div>
<div class='div-commentary'><p style="margin-left:1em">言過去佛無別異乘但有一乘教菩薩法。</p>
</div>
<div class='div-orig'><p>度脫無量眾。</p>
</div>
<div class='div-commentary'><p style="margin-left:1em">救度解脫無量眾生。</p>
</div>
<div class='div-orig'><p>若人於塔廟。</p>
</div>
<div class='div-commentary'><p style="margin-left:1em">有舍利者名之為塔奉貌像處名之為廟。</p>
</div>
<div class='div-orig'><p>寶像及畫像。</p>
</div>
<div class='div-commentary'><p style="margin-left:1em">眾寶以成或彩畫像。</p>
</div>
<div class='div-orig'><p>以華香旛蓋。</p>
</div>
<div class='div-commentary'><p style="margin-left:1em">華表善因香表善德幡表善身蓋表善果。</p>
</div>
<div class='div-orig'><p>敬心而供養。</p>
</div>
<div class='div-commentary'><p style="margin-left:1em">以恭敬心而修供養。</p>
</div>
<div class='div-orig'><p>若使人作樂。</p>
</div>
<div class='div-commentary'><p style="margin-left:1em">若或使人作眾音樂。</p>
</div>
<div class='div-orig'><p>擊皷吹角貝。</p>
</div>
<div class='div-commentary'><p style="margin-left:1em">以桴擊皷或吹長角及以貝螺。</p>
</div>
<div class='div-orig'><p>簫笛琴箜篌。</p>
</div>
<div class='div-commentary'><p style="margin-left:1em">編竹為簫刳竹為笛舜琴五絃周琴七絃箜篌亦竹為之漢之樂也。</p>
</div>
<div class='div-orig'><p>琵琶鐃銅鈸。</p>
</div>
<div class='div-commentary'><p style="margin-left:1em">琵琶以木為之而有三絃鐃與銅鈸如世所有。</p>
</div>
<div class='div-orig'><p>如是眾妙音。</p>
</div>
<div class='div-commentary'><p style="margin-left:1em">如是等樂眾妙音聲。</p>
</div>
<div class='div-orig'><p>盡持以供養。</p>
</div>
<div class='div-commentary'><p style="margin-left:1em">盡世所有持以供養。</p>
</div>
<div class='div-orig'><p>或以歡喜心。</p>
</div>
<div class='div-commentary'><p style="margin-left:1em">或因見佛生歡喜心。</p>
</div>
<div class='div-orig'><p>歌唄頌佛德。</p>
</div>
<div class='div-commentary'><p style="margin-left:1em">永言曰歌唄即梵音讚德曰頌。</p>
</div>
<div class='div-orig'><p>乃至一小音。</p>
</div>
<div class='div-commentary'><p style="margin-left:1em">下至最低一小音聲。</p>
</div>
<div class='div-orig'><p>皆<span class='corr'>已</span>成佛道。</p>
</div>
<div class='div-commentary'><p style="margin-left:1em">舉古勸今。</p>
</div>
<div class='div-orig'><p>若人散亂心。</p>
</div>
<div class='div-commentary'><p style="margin-left:1em">若復有人散亂心中。</p>
</div>
<div class='div-orig'><p>乃至以一華。</p>
</div>
<div class='div-commentary'><p style="margin-left:1em">舉少況多。</p>
</div>
<div class='div-orig'><p>供養於畫像。</p>
</div>
<div class='div-commentary'><p style="margin-left:1em">所畫佛像。</p>
</div>
<div class='div-orig'><p>漸見無數佛。</p>
</div>
<div class='div-commentary'><p style="margin-left:1em">以是緣故漸漸得見無數諸佛。</p>
</div>
<div class='div-orig'><p>或有人禮拜。</p>
</div>
<div class='div-commentary'><p style="margin-left:1em">以頭至地名之為拜。</p>
</div>
<div class='div-orig'><p>或復但合掌。</p>
</div>
<div class='div-commentary'><p style="margin-left:1em">兩掌相合以表敬儀。</p>
</div>
<div class='div-orig'><p>乃至舉一手。</p>
</div>
<div class='div-commentary'><p style="margin-left:1em">下至略爾舉手加額。</p>
</div>
<div class='div-orig'><p>或復小低頭。</p>
</div>
<div class='div-commentary'><p style="margin-left:1em">或復小小低頭致敬。</p>
</div>
<div class='div-orig'><p>以此供養像。</p>
</div>
<div class='div-commentary'><p style="margin-left:1em">以此禮儀供養佛像。</p>
</div>
<div class='div-orig'><p>漸見無量佛。</p>
</div>
<div class='div-commentary'><p style="margin-left:1em">以此善緣漸見諸佛。</p>
</div>
<div class='div-orig'><p>自成無上道。</p>
</div>
<div class='div-commentary'><p style="margin-left:1em">積功累德自行成也。</p>
</div>
<div class='div-orig'><p>廣度無數眾。</p>
</div>
<div class='div-commentary'><p style="margin-left:1em">廣博度脫無數眾生。</p>
</div>
<div class='div-orig'><p>入無餘涅槃。</p>
</div>
<div class='div-commentary'><p style="margin-left:1em">此是利他令得究竟無上涅槃。</p>
</div>
<div class='div-orig'><p>如薪盡火滅。</p>
</div>
<div class='div-commentary'><p style="margin-left:1em">眾生如薪草聖應如爐火機薪既盡應火云亡。</p>
</div>
<div class='div-orig'><p>若人散亂心。</p>
</div>
<div class='div-commentary'><p style="margin-left:1em">若復有人以散亂心。</p>
</div>
<div class='div-orig'><p>入於塔廟中。</p>
</div>
<div class='div-commentary'><p style="margin-left:1em">入於塔廟或復殿內。</p>
</div>
<div class='div-orig'><p>一稱南無佛。</p>
</div>
<div class='div-commentary'><p style="margin-left:1em">發一念心稱歸敬佛。</p>
</div>
<div class='div-orig'><p>皆<span class='corr'>已</span>成佛道。</p>
</div>
<div class='div-commentary'><p style="margin-left:1em">云何一念便得成佛若不發心終不證悟千里之行始於初步萬德功勳始於一念舉過去世所習微因皆<span class='corr'>已</span>成佛驗非虗唱。</p>
</div>
<div class='div-orig'><p>於諸過去佛。</p>
</div>
<div class='div-commentary'><p style="margin-left:1em">於過去世無數諸佛。</p>
</div>
<div class='div-orig'><p>在世或滅後。</p>
</div>
<div class='div-commentary'><p style="margin-left:1em">或佛在世或滅度後。</p>
</div>
<div class='div-orig'><p>若有聞是法。</p>
</div>
<div class='div-commentary'><p style="margin-left:1em">若有聞是一乘妙法。</p>
</div>
<div class='div-orig'><p>皆<span class='corr'>已</span>成佛道。</p>
</div>
<div class='div-commentary'><p style="margin-left:1em">此舉聞法得成佛道。</p>
</div>
<div class='div-orig'><p>未來諸世尊。</p>
</div>
<div class='div-commentary'><p style="margin-left:1em">往佛既爾未來亦然。</p>
</div>
<div class='div-orig'><p>其數無有量。</p>
</div>
<div class='div-commentary'><p style="margin-left:1em">佛之名數無有限量。</p>
</div>
<div class='div-orig'><p>是諸如來等。</p>
</div>
<div class='div-commentary'><p style="margin-left:1em">是等未來諸世尊等。</p>
</div>
<div class='div-orig'><p>亦方便說法。</p>
</div>
<div class='div-commentary'><p style="margin-left:1em">亦以方便演說諸法。</p>
</div>
<div class='div-orig'><p>一切諸如來。</p>
</div>
<div class='div-commentary'><p style="margin-left:1em">未來一切諸佛如來。</p>
</div>
<div class='div-orig'><p>以無量方便。</p>
</div>
<div class='div-commentary'><p style="margin-left:1em">一切教法皆佛方便。</p>
</div>
<div class='div-orig'><p>度脫諸眾生。</p>
</div>
<div class='div-commentary'><p style="margin-left:1em">度脫一切未來眾生。</p>
</div>
<div class='div-orig'><p>入佛無漏智。</p>
</div>
<div class='div-commentary'><p style="margin-left:1em">入於佛乘無漏智慧。</p>
</div>
<div class='div-orig'><p>若有聞法者。</p>
</div>
<div class='div-commentary'><p style="margin-left:1em">若有聞佛所說妙法。</p>
</div>
<div class='div-orig'><p>無一不成佛。</p>
</div>
<div class='div-commentary'><p style="margin-left:1em">無有一人不得成佛。</p>
</div>
<div class='div-orig'><p>諸佛本誓願。</p>
</div>
<div class='div-commentary'><p style="margin-left:1em">眾生聞法皆不退轉得成佛者由佛願力。</p>
</div>
<div class='div-orig'><p>我所行佛道。</p>
</div>
<div class='div-commentary'><p style="margin-left:1em">我之所行入佛之道。</p>
</div>
<div class='div-orig'><p>普欲令眾生。</p>
</div>
<div class='div-commentary'><p style="margin-left:1em">普欲令彼法界眾生。</p>
</div>
<div class='div-orig'><p>亦同得此道。</p>
</div>
<div class='div-commentary'><p style="margin-left:1em">亦同得此無上佛道。</p>
</div>
<div class='div-orig'><p>未來世諸佛。</p>
</div>
<div class='div-commentary'><p style="margin-left:1em">未來之世所有諸佛。</p>
</div>
<div class='div-orig'><p>雖說百千億。</p>
</div>
<div class='div-commentary'><p style="margin-left:1em">雖則演說百千億種。</p>
</div>
<div class='div-orig'><p>無數諸法門。</p>
</div>
<div class='div-commentary'><p style="margin-left:1em">無數方便諸法度門。</p>
</div>
<div class='div-orig'><p>其實為一乘。</p>
</div>
<div class='div-commentary'><p style="margin-left:1em">稱實而言皆為一乘。</p>
</div>
<div class='div-orig'><p>諸佛兩足尊。</p>
</div>
<div class='div-commentary'><p style="margin-left:1em">福慧俱足。</p>
</div>
<div class='div-orig'><p>知法常無性。</p>
</div>
<div class='div-commentary'><p style="margin-left:1em">諸佛了知一切諸法常住不遷由來空寂本無自性。</p>
</div>
<div class='div-orig'><p>佛種從緣起。</p>
</div>
<div class='div-commentary'><p style="margin-left:1em">佛性種子五分功德從緣而起成就報身。</p>
</div>
<div class='div-orig'><p>是故說一乘。</p>
</div>
<div class='div-commentary'><p style="margin-left:1em">以是之故說一佛乘。</p>
</div>
<div class='div-orig'><p>是法住法位。</p>
</div>
<div class='div-commentary'><p style="margin-left:1em">是一切法本性空寂如如不動名住法位。</p>
</div>
<div class='div-orig'><p>世間相常住。</p>
</div>
<div class='div-commentary'><p style="margin-left:1em">世間妄相生滅法也常住實相不生滅也了法無生相即無相如水中月虗而可見無心鑑像照而常空。</p>
</div>
<div class='div-orig'><p>於道場知<span class='corr'>已</span>。</p>
</div>
<div class='div-commentary'><p style="margin-left:1em">佛於道場證知此<span class='corr'>已</span>。</p>
</div>
<div class='div-orig'><p>導師方便說。</p>
</div>
<div class='div-commentary'><p style="margin-left:1em">為世導師因眾生故假以言詞方便而說。</p>
</div>
<div class='div-orig'><p>天人所供養。</p>
</div>
<div class='div-commentary'><p style="margin-left:1em">一切天人之所供養。</p>
</div>
<div class='div-orig'><p>現在十方佛。</p>
</div>
<div class='div-commentary'><p style="margin-left:1em">前明往佛自行化他此說現在亦復如是。</p>
</div>
<div class='div-orig'><p>其數如恒沙。</p>
</div>
<div class='div-commentary'><p style="margin-left:1em">佛數之多如彼河沙。</p>
</div>
<div class='div-orig'><p>出現於世間。</p>
</div>
<div class='div-commentary'><p style="margin-left:1em">諸佛慈悲出現於世。</p>
</div>
<div class='div-orig'><p>安穩眾生故。</p>
</div>
<div class='div-commentary'><p style="margin-left:1em">為欲安穩諸眾生故。</p>
</div>
<div class='div-orig'><p>亦說如是法。</p>
</div>
<div class='div-commentary'><p style="margin-left:1em">亦如往佛說諸實相寂滅之法。</p>
</div>
<div class='div-orig'><p>知第一寂滅。</p>
</div>
<div class='div-commentary'><p style="margin-left:1em">佛知諸法清淨第一常自寂滅。</p>
</div>
<div class='div-orig'><p>以方便力故。</p>
</div>
<div class='div-commentary'><p style="margin-left:1em">法本無言以方便故為諸眾生種種解說。</p>
</div>
<div class='div-orig'><p>雖示種種道。</p>
</div>
<div class='div-commentary'><p style="margin-left:1em">雖則開示種種道門。</p>
</div>
<div class='div-orig'><p>其實為佛乘。</p>
</div>
<div class='div-commentary'><p style="margin-left:1em">據其實意皆為佛乘。</p>
</div>
<div class='div-orig'><p>知眾生諸行。</p>
</div>
<div class='div-commentary'><p style="margin-left:1em">知諸眾生種種心行。</p>
</div>
<div class='div-orig'><p>深心之所念。</p>
</div>
<div class='div-commentary'><p style="margin-left:1em">於何法中深生愛念。</p>
</div>
<div class='div-orig'><p>過去所習業。</p>
</div>
<div class='div-commentary'><p style="margin-left:1em">於過去世所習何業。</p>
</div>
<div class='div-orig'><p>欲性精進力。</p>
</div>
<div class='div-commentary'><p style="margin-left:1em">種種樂欲種種習性於何法中而能精進有於何等清淨道力。</p>
</div>
<div class='div-orig'><p>及諸根利鈍。</p>
</div>
<div class='div-commentary'><p style="margin-left:1em">根器不同有上中下利為上根鈍即中下。</p>
</div>
<div class='div-orig'><p>以種種因緣。</p>
</div>
<div class='div-commentary'><p style="margin-left:1em">如本生本事無數種因緣。</p>
</div>
<div class='div-orig'><p>譬喻亦言詞。</p>
</div>
<div class='div-commentary'><p style="margin-left:1em">引物比喻言詞演說。</p>
</div>
<div class='div-orig'><p>隨應方便說。</p>
</div>
<div class='div-commentary'><p style="margin-left:1em">隨其所當方便為說。</p>
</div>
<div class='div-orig'><p>今我亦如是。</p>
</div>
<div class='div-commentary'><p style="margin-left:1em">諸佛既然今我亦爾。</p>
</div>
<div class='div-orig'><p>安穩眾生故。</p>
</div>
<div class='div-commentary'><p style="margin-left:1em">為令眾生得安樂故。</p>
</div>
<div class='div-orig'><p>以種種法門。</p>
</div>
<div class='div-commentary'><p style="margin-left:1em">以種種法為入道門。</p>
</div>
<div class='div-orig'><p>宣示於佛道。</p>
</div>
<div class='div-commentary'><p style="margin-left:1em">宣通示教於佛之道。</p>
</div>
<div class='div-orig'><p>我以智慧力。</p>
</div>
<div class='div-commentary'><p style="margin-left:1em">我以佛智方便之力。</p>
</div>
<div class='div-orig'><p>知眾生性欲。</p>
</div>
<div class='div-commentary'><p style="margin-left:1em">知諸眾生種種根性種種欲樂。</p>
</div>
<div class='div-orig'><p>方便說諸法。</p>
</div>
<div class='div-commentary'><p style="margin-left:1em">說於三乘方便之法。</p>
</div>
<div class='div-orig'><p>皆令得歡喜。</p>
</div>
<div class='div-commentary'><p style="margin-left:1em">隨根說法故皆歡喜。</p>
</div>
<div class='div-orig'><p>舍利弗當知。</p>
</div>
<div class='div-commentary'><p style="margin-left:1em">汝舍利弗當知此意。</p>
</div>
<div class='div-orig'><p>我以佛眼觀。</p>
</div>
<div class='div-commentary'><p style="margin-left:1em">我以佛證圓通之眼觀彼法界。</p>
</div>
<div class='div-orig'><p>見六道眾生。</p>
</div>
<div class='div-commentary'><p style="margin-left:1em">鑑見六道在迷眾生。</p>
</div>
<div class='div-orig'><p>貧窮無福慧。</p>
</div>
<div class='div-commentary'><p style="margin-left:1em">乏少曰貧窘極曰窮慳故不施所以無福愚故不學所以無慧。</p>
</div>
<div class='div-orig'><p>入生死險道。</p>
</div>
<div class='div-commentary'><p style="margin-left:1em">生死可畏名險惡道。</p>
</div>
<div class='div-orig'><p>相續苦不斷。</p>
</div>
<div class='div-commentary'><p style="margin-left:1em">由過去業感現在身於現身中不知出要起惑造業招未來苦遞相接續無間斷時。</p>
</div>
<div class='div-orig'><p>深著於五欲。</p>
</div>
<div class='div-commentary'><p style="margin-left:1em">於五欲境深生愛著。</p>
</div>
<div class='div-orig'><p>如犛牛愛尾。</p>
</div>
<div class='div-commentary'><p style="margin-left:1em">犛牛之性酷愛其尾。</p>
</div>
<div class='div-orig'><p>以貪愛自蔽。</p>
</div>
<div class='div-commentary'><p style="margin-left:1em">以貪愛故自蔽妙明。</p>
</div>
<div class='div-orig'><p>盲瞑無所見。</p>
</div>
<div class='div-commentary'><p style="margin-left:1em">無目曰盲黑暗曰暝於一切法無有所見。</p>
</div>
<div class='div-orig'><p>不求大勢佛。</p>
</div>
<div class='div-commentary'><p style="margin-left:1em">為無見故不能進求大勢力佛。</p>
</div>
<div class='div-orig'><p>及與斷苦法。</p>
</div>
<div class='div-commentary'><p style="margin-left:1em">及與斷苦寂滅之法。</p>
</div>
<div class='div-orig'><p>深入諸邪見。</p>
</div>
<div class='div-commentary'><p style="margin-left:1em">深入生死邪見稠林。</p>
</div>
<div class='div-orig'><p>以苦欲捨苦。</p>
</div>
<div class='div-commentary'><p style="margin-left:1em">妄習苦業欲捨苦報。</p>
</div>
<div class='div-orig'><p>為是眾生故。</p>
</div>
<div class='div-commentary'><p style="margin-left:1em">為此邪見諸眾生故。</p>
</div>
<div class='div-orig'><p>而起大慈心。</p>
</div>
<div class='div-commentary'><p style="margin-left:1em">而佛起於大悲憫心。</p>
</div>
<div class='div-orig'><p>我始坐道場。</p>
</div>
<div class='div-commentary'><p style="margin-left:1em">我於摩竭始坐道場。</p>
</div>
<div class='div-orig'><p>觀樹亦經行。</p>
</div>
<div class='div-commentary'><p style="margin-left:1em">觀菩提樹往昔因緣亦於樹下寂靜經行。</p>
</div>
<div class='div-orig'><p>於三七日中。</p>
</div>
<div class='div-commentary'><p style="margin-left:1em">既成道<span class='corr'>已</span>攝靜三七。</p>
</div>
<div class='div-orig'><p>思惟如是事。</p>
</div>
<div class='div-commentary'><p style="margin-left:1em">思量忖度如是化事。</p>
</div>
<div class='div-orig'><p>我所得智慧。</p>
</div>
<div class='div-commentary'><p style="margin-left:1em">佛所證得無上智慧。</p>
</div>
<div class='div-orig'><p>微妙最第一。</p>
</div>
<div class='div-commentary'><p style="margin-left:1em">微密圓妙最為第一。</p>
</div>
<div class='div-orig'><p>眾生諸根鈍。</p>
</div>
<div class='div-commentary'><p style="margin-left:1em">而諸眾生根性昏鈍。</p>
</div>
<div class='div-orig'><p>著樂癡所盲。</p>
</div>
<div class='div-commentary'><p style="margin-left:1em">以著世樂為癡所蔽。</p>
</div>
<div class='div-orig'><p>如斯之等類。</p>
</div>
<div class='div-commentary'><p style="margin-left:1em">如此等眾一類眾生。</p>
</div>
<div class='div-orig'><p>云何而可度。</p>
</div>
<div class='div-commentary'><p style="margin-left:1em">云何說法而可度脫。</p>
</div>
<div class='div-orig'><p>爾時諸梵王。</p>
</div>
<div class='div-commentary'><p style="margin-left:1em">佛作爾思時諸色界諸梵天王。</p>
</div>
<div class='div-orig'><p>及諸天帝釋。</p>
</div>
<div class='div-commentary'><p style="margin-left:1em">佛一化境有三千界百億須彌一一須彌各一帝釋故云諸也。</p>
</div>
<div class='div-orig'><p>護世四天王。</p>
</div>
<div class='div-commentary'><p style="margin-left:1em">守護世界四天門王。</p>
</div>
<div class='div-orig'><p>及大自在天。</p>
</div>
<div class='div-commentary'><p style="margin-left:1em">欲界第六天於欲界中名為自在色頂摩醯於色界中名大自在。</p>
</div>
<div class='div-orig'><p>并餘諸天眾。</p>
</div>
<div class='div-commentary'><p style="margin-left:1em">并餘在會諸天仙眾。</p>
</div>
<div class='div-orig'><p>眷屬百千萬。</p>
</div>
<div class='div-commentary'><p style="margin-left:1em">一一諸天各與眷屬百千萬眾。</p>
</div>
<div class='div-orig'><p>恭敬合掌禮。</p>
</div>
<div class='div-commentary'><p style="margin-left:1em">一心恭敬合掌頂禮。</p>
</div>
<div class='div-orig'><p>請我轉法輪。</p>
</div>
<div class='div-commentary'><p style="margin-left:1em">請佛為眾轉大法輪。</p>
</div>
<div class='div-orig'><p>我即自思惟。</p>
</div>
<div class='div-commentary'><p style="margin-left:1em">我即於座自心思惟。</p>
</div>
<div class='div-orig'><p>若但讚佛乘。</p>
</div>
<div class='div-commentary'><p style="margin-left:1em">若獨讚嘆一佛乘道。</p>
</div>
<div class='div-orig'><p>眾生沒在苦。</p>
</div>
<div class='div-commentary'><p style="margin-left:1em">而諸眾生沒於苦海。</p>
</div>
<div class='div-orig'><p>不能信是法。</p>
</div>
<div class='div-commentary'><p style="margin-left:1em">終不能得信是妙法。</p>
</div>
<div class='div-orig'><p>破法不信故。</p>
</div>
<div class='div-commentary'><p style="margin-left:1em">破毀正教不能信故。</p>
</div>
<div class='div-orig'><p>墜於三惡道。</p>
</div>
<div class='div-commentary'><p style="margin-left:1em">因破法故必墮惡道非為無益而又害之。</p>
</div>
<div class='div-orig'><p>我寧不說法。</p>
</div>
<div class='div-commentary'><p style="margin-left:1em">我則寧可不如莫說。</p>
</div>
<div class='div-orig'><p>疾入於涅槃。</p>
</div>
<div class='div-commentary'><p style="margin-left:1em">疾速入於寂滅涅槃。</p>
</div>
<div class='div-orig'><p>尋念過去佛。</p>
</div>
<div class='div-commentary'><p style="margin-left:1em">尋復思念過去諸佛。</p>
</div>
<div class='div-orig'><p>所行方便力。</p>
</div>
<div class='div-commentary'><p style="margin-left:1em">所行化事方便之力。</p>
</div>
<div class='div-orig'><p>我今所得道。</p>
</div>
<div class='div-commentary'><p style="margin-left:1em">我於今世所得之道。</p>
</div>
<div class='div-orig'><p>亦應說三乘。</p>
</div>
<div class='div-commentary'><p style="margin-left:1em">亦當如彼方便說三。</p>
</div>
<div class='div-orig'><p>作是思惟時。</p>
</div>
<div class='div-commentary'><p style="margin-left:1em">佛正作此思量之時。</p>
</div>
<div class='div-orig'><p>十方佛皆現。</p>
</div>
<div class='div-commentary'><p style="margin-left:1em">十方諸佛皆現在前。</p>
</div>
<div class='div-orig'><p>梵音慰喻我。</p>
</div>
<div class='div-commentary'><p style="margin-left:1em">以梵音聲安慰於我。</p>
</div>
<div class='div-orig'><p>善哉釋迦文。</p>
</div>
<div class='div-commentary'><p style="margin-left:1em">善哉善哉釋迦文佛。</p>
</div>
<div class='div-orig'><p>第一之導師。</p>
</div>
<div class='div-commentary'><p style="margin-left:1em">善思方便導利眾生於導師中最為第一。</p>
</div>
<div class='div-orig'><p>得是無上法。</p>
</div>
<div class='div-commentary'><p style="margin-left:1em">得是無上正真之法。</p>
</div>
<div class='div-orig'><p>隨諸一切佛。</p>
</div>
<div class='div-commentary'><p style="margin-left:1em">又能隨順一切諸佛。</p>
</div>
<div class='div-orig'><p>而用方便力。</p>
</div>
<div class='div-commentary'><p style="margin-left:1em">而用三乘方便之力。</p>
</div>
<div class='div-orig'><p>我等亦皆得。</p>
</div>
<div class='div-commentary'><p style="margin-left:1em">我等諸佛亦皆證得。</p>
</div>
<div class='div-orig'><p>最妙第一法。</p>
</div>
<div class='div-commentary'><p style="margin-left:1em">最上微妙第一之法。</p>
</div>
<div class='div-orig'><p>為諸眾生類。</p>
</div>
<div class='div-commentary'><p style="margin-left:1em">為諸一切眾生之類。</p>
</div>
<div class='div-orig'><p>分別說三乘。</p>
</div>
<div class='div-commentary'><p style="margin-left:1em">於一佛乘分別說三。</p>
</div>
<div class='div-orig'><p>少智樂小法。</p>
</div>
<div class='div-commentary'><p style="margin-left:1em">有少智慧樂著小法。</p>
</div>
<div class='div-orig'><p>不自信作佛。</p>
</div>
<div class='div-commentary'><p style="margin-left:1em">不能自信當得作佛。</p>
</div>
<div class='div-orig'><p>是故以方便。</p>
</div>
<div class='div-commentary'><p style="margin-left:1em">以是之故用諸方便。</p>
</div>
<div class='div-orig'><p>分別說諸果。</p>
</div>
<div class='div-commentary'><p style="margin-left:1em">廣分別說聲聞緣覺及菩薩乘所證之果。</p>
</div>
<div class='div-orig'><p>雖復說三乘。</p>
</div>
<div class='div-commentary'><p style="margin-left:1em">雖復分別說於三乘。</p>
</div>
<div class='div-orig'><p>但為教菩薩。</p>
</div>
<div class='div-commentary'><p style="margin-left:1em">究其本意但是為教菩薩之機令成佛道。</p>
</div>
<div class='div-orig'><p>舍利弗當知。</p>
</div>
<div class='div-commentary'><p style="margin-left:1em">汝舍利弗當知爾時。</p>
</div>
<div class='div-orig'><p>我聞聖師子。</p>
</div>
<div class='div-commentary'><p style="margin-left:1em">佛聞諸佛聖主師子。</p>
</div>
<div class='div-orig'><p>深淨微妙音。</p>
</div>
<div class='div-commentary'><p style="margin-left:1em">深遠清淨微妙之音。</p>
</div>
<div class='div-orig'><p>稱南無諸佛。</p>
</div>
<div class='div-commentary'><p style="margin-left:1em">口稱歸敬十方諸佛。</p>
</div>
<div class='div-orig'><p>復作如是念。</p>
</div>
<div class='div-commentary'><p style="margin-left:1em">又復作意如是念言。</p>
</div>
<div class='div-orig'><p>我出濁惡世。</p>
</div>
<div class='div-commentary'><p style="margin-left:1em">佛出末劫濁惡世時。</p>
</div>
<div class='div-orig'><p>如諸佛所說。</p>
</div>
<div class='div-commentary'><p style="margin-left:1em">如過現佛所說儀式。</p>
</div>
<div class='div-orig'><p>我亦隨順行。</p>
</div>
<div class='div-commentary'><p style="margin-left:1em">我亦隨順諸佛所行。</p>
</div>
<div class='div-orig'><p>思惟是事<span class='corr'>已</span>。</p>
</div>
<div class='div-commentary'><p style="margin-left:1em">思惟三乘方便事<span class='corr'>已</span>。</p>
</div>
<div class='div-orig'><p>即趣波羅柰。</p>
</div>
<div class='div-commentary'><p style="margin-left:1em">即從摩竭至波羅奈。</p>
</div>
<div class='div-orig'><p>諸法寂滅相。</p>
</div>
<div class='div-commentary'><p style="margin-left:1em">諸法性空寂滅之相。</p>
</div>
<div class='div-orig'><p>不可以言宣。</p>
</div>
<div class='div-commentary'><p style="margin-left:1em">可以理會不可言說。</p>
</div>
<div class='div-orig'><p>以方便力故。</p>
</div>
<div class='div-commentary'><p style="margin-left:1em">但以如來方便力故。</p>
</div>
<div class='div-orig'><p>為五比丘說。</p>
</div>
<div class='div-commentary'><p style="margin-left:1em">為五拘隣假名字說。</p>
</div>
<div class='div-orig'><p>是名轉法輪。</p>
</div>
<div class='div-commentary'><p style="margin-left:1em">是名鹿苑初轉法輪。</p>
</div>
<div class='div-orig'><p>便有涅槃音。</p>
</div>
<div class='div-commentary'><p style="margin-left:1em">便有方便涅槃之音。</p>
</div>
<div class='div-orig'><p>及以阿羅漢。</p>
</div>
<div class='div-commentary'><p style="margin-left:1em">五比丘等皆證四果。</p>
</div>
<div class='div-orig'><p>法僧差別名。</p>
</div>
<div class='div-commentary'><p style="margin-left:1em">四諦名法羅漢名僧。</p>
</div>
<div class='div-orig'><p>從久遠劫來。</p>
</div>
<div class='div-commentary'><p style="margin-left:1em">佛從因地久遠時來。</p>
</div>
<div class='div-orig'><p>讚示涅槃法。</p>
</div>
<div class='div-commentary'><p style="margin-left:1em">讚歎開示寂滅之法。</p>
</div>
<div class='div-orig'><p>生死苦永盡。</p>
</div>
<div class='div-commentary'><p style="margin-left:1em">遠離生死諸苦永盡。</p>
</div>
<div class='div-orig'><p>我常如是說。</p>
</div>
<div class='div-commentary'><p style="margin-left:1em">佛從久劫常如是說。</p>
</div>
<div class='div-orig'><p>舍利弗當知。</p>
</div>
<div class='div-commentary'><p style="margin-left:1em">汝舍利弗當知佛意。</p>
</div>
<div class='div-orig'><p>我見佛子等。</p>
</div>
<div class='div-commentary'><p style="margin-left:1em">我見現前諸佛子等。</p>
</div>
<div class='div-orig'><p>志求佛道者。</p>
</div>
<div class='div-commentary'><p style="margin-left:1em">立志願求佛之道者。</p>
</div>
<div class='div-orig'><p>無量千萬億。</p>
</div>
<div class='div-commentary'><p style="margin-left:1em">無量大眾。</p>
</div>
<div class='div-orig'><p>咸以恭敬心。</p>
</div>
<div class='div-commentary'><p style="margin-left:1em">一時咸以恭敬之心。</p>
</div>
<div class='div-orig'><p>皆來至佛所。</p>
</div>
<div class='div-commentary'><p style="margin-left:1em">皆悉來至佛所住處。</p>
</div>
<div class='div-orig'><p>曾從諸佛聞。</p>
</div>
<div class='div-commentary'><p style="margin-left:1em"><span class='corr'>已</span>曾從於諸佛所聞。</p>
</div>
<div class='div-orig'><p>方便所說法。</p>
</div>
<div class='div-commentary'><p style="margin-left:1em">方便善巧所說之法。</p>
</div>
<div class='div-orig'><p>我即作是念。</p>
</div>
<div class='div-commentary'><p style="margin-left:1em">佛觀時至即作念言。</p>
</div>
<div class='div-orig'><p>如來所以出。</p>
</div>
<div class='div-commentary'><p style="margin-left:1em">如來所以出現於世。</p>
</div>
<div class='div-orig'><p>為說佛慧故。</p>
</div>
<div class='div-commentary'><p style="margin-left:1em">本為演說佛之智慧。</p>
</div>
<div class='div-orig'><p>今正是其時。</p>
</div>
<div class='div-commentary'><p style="margin-left:1em">于今正是說佛慧時。</p>
</div>
<div class='div-orig'><p>舍利弗當知。</p>
</div>
<div class='div-commentary'><p style="margin-left:1em">汝當知我說大之意。</p>
</div>
<div class='div-orig'><p>鈍根小智人。</p>
</div>
<div class='div-commentary'><p style="margin-left:1em">下等鈍根小智見人。</p>
</div>
<div class='div-orig'><p>著相憍慢者。</p>
</div>
<div class='div-commentary'><p style="margin-left:1em">貪著世相自憍慢者。</p>
</div>
<div class='div-orig'><p>不能信是法。</p>
</div>
<div class='div-commentary'><p style="margin-left:1em">不能信是大乘之法所以不說。</p>
</div>
<div class='div-orig'><p>今我喜無畏。</p>
</div>
<div class='div-commentary'><p style="margin-left:1em">今我喜無此之憂畏。</p>
</div>
<div class='div-orig'><p>於諸菩薩中。</p>
</div>
<div class='div-commentary'><p style="margin-left:1em">於諸菩薩大眾之中。</p>
</div>
<div class='div-orig'><p>正直捨方便。</p>
</div>
<div class='div-commentary'><p style="margin-left:1em">昔為小機未免迂曲作方便說今既純熟捨前方便正直而說。</p>
</div>
<div class='div-orig'><p>但說無上道。</p>
</div>
<div class='div-commentary'><p style="margin-left:1em">但說一乘無上道教。</p>
</div>
<div class='div-orig'><p>菩薩聞是法。</p>
</div>
<div class='div-commentary'><p style="margin-left:1em">若菩薩根聞如是法。</p>
</div>
<div class='div-orig'><p>疑網皆<span class='corr'>已</span>除。</p>
</div>
<div class='div-commentary'><p style="margin-left:1em">疑惑不決如在網中今聞妙教裂諸見網。</p>
</div>
<div class='div-orig'><p>千二百羅漢。</p>
</div>
<div class='div-commentary'><p style="margin-left:1em">即佛初化五拘鄰三迦葉目犍連舍利弗師徒總有千二百人五百弟子及以上首諸無學者。</p>
</div>
<div class='div-orig'><p>悉亦當作佛。</p>
</div>
<div class='div-commentary'><p style="margin-left:1em">羅漢聞大即偏而圓悉亦當得作究竟佛。</p>
</div>
<div class='div-orig'><p>如三世諸佛。</p>
</div>
<div class='div-commentary'><p style="margin-left:1em">如彼十方三世諸佛。</p>
</div>
<div class='div-orig'><p>說法之儀式。</p>
</div>
<div class='div-commentary'><p style="margin-left:1em">所說化法方便儀式。</p>
</div>
<div class='div-orig'><p>我今亦如是。</p>
</div>
<div class='div-commentary'><p style="margin-left:1em">我今所得無上之道亦當如是。</p>
</div>
<div class='div-orig'><p>說無分別法。</p>
</div>
<div class='div-commentary'><p style="margin-left:1em">三乘之道名分別說唯說一乘即無分別。</p>
</div>
<div class='div-orig'><p>諸佛興出世。</p>
</div>
<div class='div-commentary'><p style="margin-left:1em">十方諸佛興慈出世。</p>
</div>
<div class='div-orig'><p>懸遠值遇難。</p>
</div>
<div class='div-commentary'><p style="margin-left:1em">懸隔長遠值遇是難。</p>
</div>
<div class='div-orig'><p>正使出于世。</p>
</div>
<div class='div-commentary'><p style="margin-left:1em">正使諸佛出現於世。</p>
</div>
<div class='div-orig'><p>說是法復難。</p>
</div>
<div class='div-commentary'><p style="margin-left:1em">說一乘法亦復是難。</p>
</div>
<div class='div-orig'><p>無量無數劫。</p>
</div>
<div class='div-commentary'><p style="margin-left:1em">經無數時。</p>
</div>
<div class='div-orig'><p>聞是法亦難。</p>
</div>
<div class='div-commentary'><p style="margin-left:1em">得聞是法亦不容易。</p>
</div>
<div class='div-orig'><p>能聽是法者。</p>
</div>
<div class='div-commentary'><p style="margin-left:1em">能於法會聽受此法。</p>
</div>
<div class='div-orig'><p>斯人亦復難。</p>
</div>
<div class='div-commentary'><p style="margin-left:1em">此等之人亦不易得。</p>
</div>
<div class='div-orig'><p>譬如優曇華。</p>
</div>
<div class='div-commentary'><p style="margin-left:1em">般泥洹經翻為瑞應此華生時佛即出世以譬如來難可得見。</p>
</div>
<div class='div-orig'><p>一切皆愛樂。</p>
</div>
<div class='div-commentary'><p style="margin-left:1em">一切眾生皆悉愛樂。</p>
</div>
<div class='div-orig'><p>天人所希有。</p>
</div>
<div class='div-commentary'><p style="margin-left:1em">天上人間之所罕有。</p>
</div>
<div class='div-orig'><p>時時乃一出。</p>
</div>
<div class='div-commentary'><p style="margin-left:1em">非有道時優曇不現機興時至方乃得聞。</p>
</div>
<div class='div-orig'><p>聞法歡喜讚。</p>
</div>
<div class='div-commentary'><p style="margin-left:1em">若聞是法歡喜讚歎。</p>
</div>
<div class='div-orig'><p>乃至發一言。</p>
</div>
<div class='div-commentary'><p style="margin-left:1em">乃至略爾發一言音。</p>
</div>
<div class='div-orig'><p>則為<span class='corr'>已</span>供養。</p>
</div>
<div class='div-commentary'><p style="margin-left:1em">則為<span class='corr'>已</span>能修法供養。</p>
</div>
<div class='div-orig'><p>一切三世佛。</p>
</div>
<div class='div-commentary'><p style="margin-left:1em">十方三世一切諸佛。</p>
</div>
<div class='div-orig'><p>是人甚希有。</p>
</div>
<div class='div-commentary'><p style="margin-left:1em">是信法人甚為罕有。</p>
</div>
<div class='div-orig'><p>過於優曇華。</p>
</div>
<div class='div-commentary'><p style="margin-left:1em">過於曇華難可得見。</p>
</div>
<div class='div-orig'><p>汝等勿有疑。</p>
</div>
<div class='div-commentary'><p style="margin-left:1em">汝等於法勿得有疑。</p>
</div>
<div class='div-orig'><p>我為諸法王。</p>
</div>
<div class='div-commentary'><p style="margin-left:1em">我為世尊諸法之王。</p>
</div>
<div class='div-orig'><p>普告諸大眾。</p>
</div>
<div class='div-commentary'><p style="margin-left:1em">普告在會一切大眾。</p>
</div>
<div class='div-orig'><p>但以一乘道。</p>
</div>
<div class='div-commentary'><p style="margin-left:1em">但以一乘無上之道。</p>
</div>
<div class='div-orig'><p>教化諸菩薩。</p>
</div>
<div class='div-commentary'><p style="margin-left:1em">教訓化導於諸菩薩。</p>
</div>
<div class='div-orig'><p>無聲聞弟子。</p>
</div>
<div class='div-commentary'><p style="margin-left:1em">初說三乘終歸一實。</p>
</div>
<div class='div-orig'><p>汝等舍利弗。</p>
</div>
<div class='div-commentary'><p style="margin-left:1em">汝等會眾及舍利弗。</p>
</div>
<div class='div-orig'><p>聲聞及菩薩。</p>
</div>
<div class='div-commentary'><p style="margin-left:1em">小乘聲聞權教菩薩。</p>
</div>
<div class='div-orig'><p>當知是妙法。</p>
</div>
<div class='div-commentary'><p style="margin-left:1em">當知如是上妙之法。</p>
</div>
<div class='div-orig'><p>諸佛之秘要。</p>
</div>
<div class='div-commentary'><p style="margin-left:1em">是諸世尊秘密要妙。</p>
</div>
<div class='div-orig'><p>以五濁惡出。</p>
</div>
<div class='div-commentary'><p style="margin-left:1em">為五濁世末劫之時。</p>
</div>
<div class='div-orig'><p>但樂著諸欲。</p>
</div>
<div class='div-commentary'><p style="margin-left:1em">但是愛樂貪著五欲。</p>
</div>
<div class='div-orig'><p>如是等眾生。</p>
</div>
<div class='div-commentary'><p style="margin-left:1em">如是濁惡著欲眾生。</p>
</div>
<div class='div-orig'><p>終不求佛道。</p>
</div>
<div class='div-commentary'><p style="margin-left:1em">終不肯求無上佛道。</p>
</div>
<div class='div-orig'><p>當來世惡人。</p>
</div>
<div class='div-commentary'><p style="margin-left:1em">當未來世濁惡之人。</p>
</div>
<div class='div-orig'><p>聞佛說一乘。</p>
</div>
<div class='div-commentary'><p style="margin-left:1em">聞佛演說一佛乘道。</p>
</div>
<div class='div-orig'><p>迷惑不信受。</p>
</div>
<div class='div-commentary'><p style="margin-left:1em">心中迷惑不能信受。</p>
</div>
<div class='div-orig'><p>破法墮惡道。</p>
</div>
<div class='div-commentary'><p style="margin-left:1em">毀破正法墮於惡道。</p>
</div>
<div class='div-orig'><p>有慚愧清淨。</p>
</div>
<div class='div-commentary'><p style="margin-left:1em">有慚有愧發清淨心。</p>
</div>
<div class='div-orig'><p>志求佛道者。</p>
</div>
<div class='div-commentary'><p style="margin-left:1em">並志求於佛之道者。</p>
</div>
<div class='div-orig'><p>當為如是等。</p>
</div>
<div class='div-commentary'><p style="margin-left:1em">當為如是正信人等。</p>
</div>
<div class='div-orig'><p>廣讚一乘道。</p>
</div>
<div class='div-commentary'><p style="margin-left:1em">廣讚一乘無上佛道。</p>
</div>
<div class='div-orig'><p>舍利弗當知。</p>
</div>
<div class='div-commentary'><p style="margin-left:1em">汝舍利弗須當知之。</p>
</div>
<div class='div-orig'><p>諸佛法如是。</p>
</div>
<div class='div-commentary'><p style="margin-left:1em">諸佛之法其義如是。</p>
</div>
<div class='div-orig'><p>以萬億方便。</p>
</div>
<div class='div-commentary'><p style="margin-left:1em">以千萬億無數方便。</p>
</div>
<div class='div-orig'><p>隨宜而說法。</p>
</div>
<div class='div-commentary'><p style="margin-left:1em">隨其所宜而為說法。</p>
</div>
<div class='div-orig'><p>其不習學者。</p>
</div>
<div class='div-commentary'><p style="margin-left:1em">其有愚癡不習學者。</p>
</div>
<div class='div-orig'><p>不能曉了此。</p>
</div>
<div class='div-commentary'><p style="margin-left:1em">則不能得曉了此義。</p>
</div>
<div class='div-orig'><p>汝等既<span class='corr'>已</span>知。</p>
</div>
<div class='div-commentary'><p style="margin-left:1em">汝等大眾既<span class='corr'>已</span>得知。</p>
</div>
<div class='div-orig'><p>諸佛世之師。</p>
</div>
<div class='div-commentary'><p style="margin-left:1em">一切諸佛世間之師。</p>
</div>
<div class='div-orig'><p>隨宜方便事。</p>
</div>
<div class='div-commentary'><p style="margin-left:1em">隨順機宜說法之事。</p>
</div>
<div class='div-orig'><p>無復諸疑惑。</p>
</div>
<div class='div-commentary'><p style="margin-left:1em">無復同彼有諸疑惑。</p>
</div>
<div class='div-orig'><p>心生大歡喜。</p>
</div>
<div class='div-commentary'><p style="margin-left:1em">聞法信解心大喜悅。</p>
</div>
<div class='div-orig'><p>自知當作佛。</p>
</div>
<div class='div-commentary'><p style="margin-left:1em">自知未來必當作佛。</p>
</div></div>
<p class='juan'>妙法蓮華經句解卷第一</p>
</div><!-- end of div[@id='body'] -->
</body></html>