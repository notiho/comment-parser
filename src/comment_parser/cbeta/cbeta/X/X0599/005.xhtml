<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>法華經文句纂要</title>
  <link rel="stylesheet" type="text/css" href="../cbeta.css" />
</head>
<body>
<div id='body'>

<p class='juan'><a id='mulu17' />玅法蓮華經文句纂要卷第五</p><p class="byline">隋章安尊者　灌頂　結集</p><p class="byline">陳隋天台　智者大師　說</p><p class="byline">唐荊溪尊者　湛然　述記</p><p class="byline">閩鼓山私淑比丘道霈纂要</p>
<div class='div-other'><a id='mulu18' />
<div class='div-commentary'><p style="margin-left:1em">△先申品目。次釋經文。</p>
<p style="margin-left:1em">今初。</p>
</div>
<div class='div-orig'><p>玅法蓮華經化城喻品第七</p>
</div>
<div class='div-commentary'><p style="margin-left:1em">釋化城喻品。化者。神力所為也。以神力故。無而欻有。名之為化。防非禦敵。稱之為城。內合二乘涅槃。乃權智所為也。以權智力。無而說有。用教為化。防思禦見。名為涅槃。暫以蘇息。引入寶所。未究竟而言滅度。權假施設。故言化城。喻如前說<span class='note-inline'>(即動樹訓風。舉扇類月等)</span>此因緣釋也。約教者。若三藏義者。於涅槃生安隱想。生滅度想。若通教二乘。與三藏同。菩薩不爾。釋論云。菩薩過險。一脚入城。一脚門外。憶眾生故。從城入險。誓願扶餘習入生死。而不以空為證也。別教不道城如化。用城防險。從城門經過。將城作方便。斷見思惑。不道此為極也。圓教知無賊病。亦不須城。今是圓教意。故題為化城即寶所也。</p>
<p style="margin-left:1em">此品說因緣事。下根得悟。應名宿世品。答。品初廣說因緣。末則結譬化城。若從前。應稱宿世。經從末。故言化城。又上根疑薄。但取道樹三七思惟。以明機緣。中根疑濃。探取二萬億佛所。教無上道。以為機緣。下根疑復厚。則明宿世久達機緣。若從宿世之始。明久遠因緣。語其中間。言其化城。明其究竟。言其寶所。經家處中標品。收得初後。從此義便。故言化城品。</p>
<p style="margin-left:1em">問。化城是權。寶所是實。何意棄實從權。答。由知城是化。則知寶所是實。故標化不失實也。</p>
<p style="margin-left:1em">△次釋經文。此品正說因緣。後兩品授記。初又二。一明知見久遠。二明宿世結緣。此二各有長行偈頌。初長行有三。一出所見事。</p>
</div>
<div class='div-orig'><p>佛告諸比丘<span class='note-inline'>(至)</span>彼佛滅度<span class='corr'>已</span>來甚大久遠。</p>
</div>
<div class='div-commentary'><p style="margin-left:1em">△二舉譬明久遠。</p>
</div>
<div class='div-orig'><p>譬如三千大千世界<span class='note-inline'>(至)</span>百千萬億阿僧祇劫。</p>
</div>
<div class='div-commentary'><p style="margin-left:1em">△三結見昔如今。</p>
</div>
<div class='div-orig'><p>我以如來知見力故。觀彼久遠。猶若今日。</p>
</div>
<div class='div-commentary'><p style="margin-left:1em"><span class='note-inline'>(如來三達明遠。如見今日。所引往事。決定不虗)</span>。</p>
<p style="margin-left:1em">△二偈頌有七行。頌前三義。初一行頌所見事。</p>
</div>
<div class='div-orig'><p>爾時世尊。欲重宣此義而說偈言。</p>
<p>我念過去世。無量無邊劫。有佛兩足尊。名大通智勝。</p>
</div>
<div class='div-commentary'><p style="margin-left:1em">△二四行頌譬久遠。</p>
</div>
<div class='div-orig'><p>如人以力磨<span class='note-inline'>(至)</span>如是無量劫。</p>
</div>
<div class='div-commentary'><p style="margin-left:1em">△三二行頌結今昔。</p>
</div>
<div class='div-orig'><p>如來無礙智<span class='note-inline'>(至)</span>通達無量劫。</p>
</div>
<div class='div-commentary'><p style="margin-left:1em"><span class='note-inline'>(一明知見久遠竟)</span>。</p>
<p style="margin-left:1em">△第二正明結緣為二。初結緣由。二正結緣。由中又二。遠由。近由。遠由又二。一大通佛成道。二十方梵王請法。今初五。一佛壽長遠。</p>
</div>
<div class='div-orig'><p>佛告諸比丘<span class='note-inline'>(至)</span>壽五百四十萬億那由他劫。</p>
</div>
<div class='div-commentary'><p style="margin-left:1em">△二成道前事有二。一佛坐道場。</p>
</div>
<div class='div-orig'><p>其佛本坐道場。破魔軍<span class='corr'>已</span>。<span class='note-inline'>(至)</span>猶不在前。</p>
</div>
<div class='div-commentary'><p style="margin-left:1em">諸佛道同。為緣事異。釋迦苦行六年。草生攢䏶。至肘不覺。諸天哭喚。動地不聞。移坐得道。彌勒即出家日得道。彼佛十劫。猶不現前。非根有利鈍。道有難易。緣宜賒促。應示長短耳。</p>
<p style="margin-left:1em">△二諸天供養。</p>
</div>
<div class='div-orig'><p>爾時忉利諸天<span class='note-inline'>(至)</span>至於滅度亦復如是。</p>
</div>
<div class='div-commentary'><p style="margin-left:1em"><span class='note-inline'>(僭補曰。大通如來。雖坐道場。未曾成佛。然諸天始終供養。皆備於此時。乃是如來修成功德。亦是諸天福力所感。遇佛成道。乃至涅槃。大申供養。曾無斷絕。是為緣因佛性也)</span>。</p>
<p style="margin-left:1em"><span class='note-inline'>(二成道前事竟)</span>。</p>
<p style="margin-left:1em">△三明正成道。</p>
</div>
<div class='div-orig'><p>諸比丘<span class='note-inline'>(至)</span>成阿耨多羅三藐三菩提。</p>
</div>
<div class='div-commentary'><p style="margin-left:1em"><span class='note-inline'>(僭補曰。諸佛因地。發願度生。眾生界空。方成佛道。若生界未空。則無成佛之期。大通智勝佛。十劫坐道場。佛法不現前者。以眾生界未空。願力所持。令佛法不現前耳。過十小劫。諸佛之法乃現在前。成三菩提者。功成道著。自然成佛。非佛本願也。古喻如撥火杖。意在撥火。撥之既久。自然而燒。本不欲燒也。撥火喻智德。杖燒喻斷德。智斷圓滿。不期成而成也。然雖成佛而度生之願未滿。果後行因。盡未來際。無有盡也)</span>。</p>
<p style="margin-left:1em">△四明成道後眷屬供養。</p>
</div>
<div class='div-orig'><p>其佛未出家時<span class='note-inline'>(至)</span>以偈頌曰。</p>
<p>大威德世尊<span class='note-inline'>(至)</span>歸命無上尊。</p>
</div>
<div class='div-commentary'><p style="margin-left:1em">△五明請轉法輪。</p>
</div>
<div class='div-orig'><p>爾時十六王子<span class='note-inline'>(至)</span>重說偈言。</p>
<p>世雄無等倫<span class='note-inline'>(至)</span>當轉無上輪。</p>
</div>
<div class='div-commentary'><p style="margin-left:1em"><span class='note-inline'>(一大通佛成道竟)</span>。</p>
<p style="margin-left:1em">△第二諸梵天請。文二。一威光照動。</p>
</div>
<div class='div-orig'><p>佛告諸比丘<span class='note-inline'>(至)</span>勝諸天光。</p>
</div>
<div class='div-commentary'><p style="margin-left:1em">初威光者。過去因果經云。薩婆悉達處胎時。三千國土。朗然大光。日月所不照處大明。其中眾生。各得相見。初成道時亦如是。朝為色天。中為欲天。晡為鬼神說法。夜亦如是。觀解。忽生眾生者。心性本淨。陰入界覆之則暗。若修觀慧。本性理顯。又兩山<span class='note-inline'>(二鐵圍山)</span>是二諦。其國中間是中道。日月光是二智。佛光是中道無分別智光。照本有三諦。洞然明現。</p>
<p style="margin-left:1em">△二十方梵請。文為二。先九方。後上方。九方為四。一東。二東南。三南。四總明六方。前三方。梵文各有七。一覩瑞。二驚駭。三相問決。四尋光見佛。五三業供養。六請法。七默許。皆如文。上方梵。止有六。世尊即說。故無默許。</p>
<p style="margin-left:1em">今初東方。</p>
</div>
<div class='div-orig'><p>爾時東方五百萬億諸國土中<span class='note-inline'>(至)</span>而說偈言。</p>
<p>我等諸宮殿<span class='note-inline'>(至)</span>徧照於十方。</p>
<p>爾時五百萬億國土諸梵天王<span class='note-inline'>(至)</span>以偈頌曰。</p>
<p>世尊甚希有<span class='note-inline'>(至)</span>惟願哀納受。</p>
<p>爾時諸梵天王<span class='note-inline'>(至)</span>而說偈言。</p>
<p>世雄兩足尊。惟願演說法。以大慈悲力。度苦惱眾生。</p>
<p>爾時大通智勝如來。默然許之。</p>
</div>
<div class='div-commentary'><p style="margin-left:1em">△二東南方。</p>
</div>
<div class='div-orig'><p>又諸比丘東南方五百萬億國土<span class='note-inline'>(至)</span>而說偈言。</p>
<p>是事何因緣<span class='note-inline'>(至)</span>度脫苦眾生。</p>
<p>爾時五百萬億諸梵天王<span class='note-inline'>(至)</span>以偈頌曰。</p>
<p>聖主天中王<span class='note-inline'>(至)</span>今得值世尊。</p>
<p>爾時諸梵天王<span class='note-inline'>(至)</span>而說偈言。</p>
<p>大聖轉法輪<span class='note-inline'>(至)</span>忍善者增益。</p>
<p>爾時大通智勝如來。默然許之。</p>
</div>
<div class='div-commentary'><p style="margin-left:1em">△三南方。</p>
</div>
<div class='div-orig'><p>又諸比丘南方五百萬億國土<span class='note-inline'>(至)</span>而說偈言。</p>
<p>我等諸宮殿<span class='note-inline'>(至)</span>為佛出世間。</p>
<p>爾時五百萬億諸梵天王<span class='note-inline'>(至)</span>以偈頌曰。</p>
<p>世尊甚難見<span class='note-inline'>(至)</span>惟願垂納受。</p>
<p>爾時諸梵天王<span class='note-inline'>(至)</span>以偈頌曰。</p>
<p>惟願天人尊<span class='note-inline'>(至)</span>當演深遠音。</p>
<p>爾時大通智勝如來。默然許之。</p>
</div>
<div class='div-commentary'><p style="margin-left:1em">△四總明六方<span class='note-inline'>(總明六方者。一西南。二西方。三西北。四北方。五東北。六下方。以省文故。例上三方。共九方也)</span>。</p>
</div>
<div class='div-orig'><p>西南方。乃至下方。亦復如是。</p>
</div>
<div class='div-commentary'><p style="margin-left:1em"><span class='note-inline'>(先九方竟)</span>。</p>
<p style="margin-left:1em">△後明上方。</p>
</div>
<div class='div-orig'><p>爾時上方五百萬億國土<span class='note-inline'>(至)</span>而說偈言。</p>
<p>今以何因緣<span class='note-inline'>(至)</span>為佛出世間。</p>
<p>爾時五百萬億諸梵天王<span class='note-inline'>(至)</span>以偈頌曰。</p>
<p>善哉見諸佛<span class='note-inline'>(至)</span>皆共成佛道。</p>
<p>爾時五百萬億諸梵天王<span class='note-inline'>(至)</span>而說偈言。</p>
<p>世尊轉法輪<span class='note-inline'>(至)</span>無量劫習法。</p>
</div>
<div class='div-commentary'><p style="margin-left:1em">舊云。東。東南。請小。七方請大。上方請小大。若釋論明梵本請大。佛雖說小。未遂所請。若依方便品文。梵王請大。然佛佛道同。不應偏請。又如今佛。自始至終。具轉五味法輪。一一皆酬梵請。彼亦應然。初十六子請轉滿教。如今佛說華嚴。東。東南二方。請轉半教。如今佛說三藏。後七方請轉對半明滿。如今佛說方等。上方梵請帶半明滿。如今佛說般若。後十六子請廢半明滿。如今佛說法華醍醐教也。今古節目。文義相應<span class='note-inline'>(一結緣遠由竟)</span>。</p>
<p style="margin-left:1em">○第二結緣近由。由佛受請說法故。後得覆講。正作結緣。文為二。一先轉半字法輪。二諸王子。請轉廢半明滿字法輪。初為二。一受請說法。二聞法得道。</p>
<p style="margin-left:1em">今初。</p>
</div>
<div class='div-orig'><p>爾時大通智勝如來<span class='note-inline'>(至)</span>生滅則老死憂悲苦惱滅。</p>
</div>
<div class='div-commentary'><p style="margin-left:1em">此中應說三乘。如序品文。而今不說者。正為下根論昔結緣。今日開顯。略不言六度耳。三轉者。謂示。勸。證。亦將三轉。對示教利喜。示即示轉。教即勸轉。利喜即證轉也。亦對見諦。思惟。無學也。為聲聞三轉。為緣覺再轉。為菩薩一轉。何故爾。由根利鈍<span class='note-inline'>(即三刀斲木之意)</span>。此一往說耳。</p>
<p style="margin-left:1em">通則例皆三轉。何故三轉。諸佛語法。法至於三。為眾生有三根故。大論。及婆沙。悉作此說。問。初為五人作下根說。今云何作三根耶。答。當時有八萬諸天密證無生。何云無三根。為生三慧三道故<span class='note-inline'>(聲聞。緣覺菩薩)</span>。十二行法輪者。有二。一教。二行。教十二者。即示勸證是也。行十二者。三轉皆生眼智明覺。又教十二為能轉。行十二為所轉。十二行是輪。十二教非輪<span class='note-inline'>(言是輪非輪者。輪以摧碾為義。唯教為行。豈能摧惑。若不摧惑。亦無輪名)</span>。若作二輪義。眼智明覺者。約四十八法。於上下四諦。開此四心<span class='note-inline'>(即眼智明覺)</span>。成十六心。謂苦法忍為眼。苦法智為智。苦類忍為明。類智為覺。忍因智果也。餘三諦亦爾。故成十六心。三根人各得十六心。故成四十八行也。十二諦<span class='note-inline'>(約三轉各四諦)</span>是教法輪。十二行是行法輪。教輪則能轉。唯是一權智。所轉。則有十二教也。若行法輪。能轉之教有十二。所轉之行亦十二。或通三人。或約一人。今就見道三人。利根聞示轉。即生眼智明覺。三人合舉。故言十二行也。沙門等所不能轉者。沙門不聞。尚不能知。何況能轉。婆羅門雖聞其名。不解其理。魔梵亦爾。夫轉者。轉此法度入他心。令彼得悟。破六十二見。乃名轉法輪。為無此義。魔梵等所不能轉。小乘四諦。以生滅為體。大乘以無生為體。十二因緣者。還是別相。細觀四諦耳。約苦集。即有無明老死。約道滅。即有無明滅。乃至老死滅也。涅槃經云。十二因緣。下智觀者。得聲聞菩提。中智觀者。得緣覺菩提上智觀者。得菩薩菩提。上上智觀者。得佛菩提。</p>
<p style="margin-left:1em">△二聞法得道。</p>
</div>
<div class='div-orig'><p>佛於天人大眾之中。說是法時<span class='note-inline'>(初會說諦緣時)</span>。六百萬億那由他人。以不受一切法故。而於諸漏。心得解脫。皆得深玅禪定。三明六通。具八解脫。第二<span class='note-inline'>(即方等大乘)</span>。第三<span class='note-inline'>(般若)</span>。第四<span class='note-inline'>(即後說法華)</span>。說法時。千萬億恒河沙那由他等眾生。亦以不受一切法故。而於諸漏。心得解脫。從是<span class='corr'>已</span>後。諸聲聞眾。無量無邊。不可稱數。</p>
</div>
<div class='div-commentary'><p style="margin-left:1em"><span class='note-inline'>(僭補曰。以不受一切法故。而於諸漏心得解脫者。葢受即是苦。不受。則於諸漏心得解脫。理固然耳。梵語三昧。此云正受。不受諸受。名正受也。問。眾生根塵識念念起滅。三受熾然。何能不受。荅。首楞嚴云。見與見緣。并所想相。如虗空華。本無所有。此見及緣。元是菩提玅淨明體。行者若能於此。如實信解。深自研窮。悟明實相。則無受。無受者。不受亦不受。是名不受一切法。而於諸漏。心得解脫。悟明實相也。又經敘四時。不及華嚴何也。乃是闕文。理必具也。從是<span class='corr'>已</span>後。聲聞無量不可稱計者。明聞法得道者多。不可稱量計數。須知此等聲聞。皆是大聲聞。與十六王子行輩。具經五昧。後同聞法華者。所謂我等今日。真是聲聞以佛道聲。令一切聞。非齊教聲聞也一轉半字法輪竟)</span>。</p>
<p style="margin-left:1em">△第二王子重請轉滿字法輪二。初出家等七段。二正結緣。初七段中一出家。二請法。三所將亦出家。四佛受請。五時眾有解不解。六說法。七說<span class='corr'>已</span>入定。</p>
<p style="margin-left:1em">今初。</p>
</div>
<div class='div-orig'><p>爾時十六王子<span class='note-inline'>(至)</span>求阿耨多羅三藐三菩提。</p>
</div>
<div class='div-commentary'><p style="margin-left:1em">諸根者。六根也。六根清淨。故言通利。又六根互用故言通。入佛境界故言利。智慧明了者。開示悟入佛知見也。</p>
<p style="margin-left:1em">△二請法。</p>
</div>
<div class='div-orig'><p>俱白佛言<span class='note-inline'>(至)</span>深心所念佛自證知。</p>
</div>
<div class='div-commentary'><p style="margin-left:1em">彼佛初說圓頓。諸子大乘功德。悉皆具足。愍諸方便。重請佛開權顯實也。聲聞皆<span class='corr'>已</span>成就者。明其障除機動。是故為請。我等志願如來知見者。此法華經。但明佛之知見。唯志於此。即正請滿字。廢半之文。明顯若此也。</p>
<p style="margin-left:1em">△三所將亦出家。</p>
</div>
<div class='div-orig'><p>爾時轉輪聖王<span class='note-inline'>(至)</span>王即聽許。</p>
</div>
<div class='div-commentary'><p style="margin-left:1em">△四佛受請。</p>
</div>
<div class='div-orig'><p>爾時彼佛受沙彌請<span class='note-inline'>(至)</span>皆共受持諷誦通利。</p>
</div>
<div class='div-commentary'><p style="margin-left:1em">過二萬劫者。上施三既久。不容中間無事。望下文意。二萬劫中。必說方等般若。文云。說六波羅蜜。及諸神通事。般若是行。神通是事。諸方等經。多明不可思議事。行也。頌中又云。分別真實法。即是大品明實相般若意也。</p>
<p style="margin-left:1em">△五時眾有解不解。</p>
</div>
<div class='div-orig'><p>說是經時<span class='note-inline'>(至)</span>千萬億種皆生疑惑。</p>
</div>
<div class='div-commentary'><p style="margin-left:1em">十六沙彌信受及二乘。即信得解者。其餘千萬。皆生疑惑。是不解眾。此不解眾。即與十六子結法華之緣者也。</p>
<p style="margin-left:1em">△六八千劫說法。</p>
</div>
<div class='div-orig'><p>佛說是經。於八千劫。未曾休廢。</p>
</div>
<div class='div-commentary'><p style="margin-left:1em">△七說<span class='corr'>已</span>入定。</p>
</div>
<div class='div-orig'><p>說此經<span class='corr'>已</span>。即入靜室。住於禪定。八萬四千劫。</p>
</div>
<div class='div-commentary'><p style="margin-left:1em">明說法<span class='corr'>已</span>入定。正是結緣之近由。由佛入定不出。諸疑惑眾。無所諮問。十六於後。為不解者。覆講說經也。文中明入定處所。即是靜室。正入定。即是住於禪定。入定時節。即是八萬四千劫<span class='note-inline'>(云云。云云者。此中具明時節之意。諸佛奚嘗不與定俱。但由物機在十六子。結緣齊限。須爾許時。具如次文所述者是一出家請法等七段竟)</span>。</p>
<p style="margin-left:1em">△第二正結緣。就此有二。先法說結緣。次譬說結緣。就法說有三。第一明昔日共結緣。第二明中間更相值遇。第三明今還說法華。第一有四。一者知佛入定。二者王子覆講。三者眾得利益。四者佛從定起。稱歎十六菩薩。由佛入定。所以得說。佛知一化將畢。不復熟此段之人。故令王子。共其結緣。又知此等。必由王子究竟得度。所以入定。久而不出也。</p>
<p style="margin-left:1em">今初。</p>
</div>
<div class='div-orig'><p>是時十六菩薩沙彌。知佛入室。寂然禪定。</p>
</div>
<div class='div-commentary'><p style="margin-left:1em">△二王子覆講。</p>
</div>
<div class='div-orig'><p>各升法座<span class='note-inline'>(至)</span>廣說分別玅法華經。</p>
<p>△三說法利益。</p>
<p>一一皆度六百萬億<span class='note-inline'>(至)</span>三藐三菩提心。</p>
</div>
<div class='div-commentary'><p style="margin-left:1em">皆發菩提心。故云度。若初發心時。誓願當作佛。<span class='corr'>已</span>為度竟。不用於一佛乘分別說三也。</p>
<p style="margin-left:1em">△四佛從定起。稱歎勸信。此中復二。一正稱歎十六菩薩。</p>
</div>
<div class='div-orig'><p>大通智勝佛<span class='note-inline'>(至)</span>開示眾生令入其中。</p>
</div>
<div class='div-commentary'><p style="margin-left:1em">△二勸物親近。</p>
</div>
<div class='div-orig'><p>汝等皆當數數親近<span class='note-inline'>(至)</span>三菩提如來之慧。</p>
</div>
<div class='div-commentary'><p style="margin-left:1em"><span class='note-inline'>(一昔日結緣竟)</span>。</p>
<p style="margin-left:1em">△第二明中間常相逢值。</p>
</div>
<div class='div-orig'><p>佛告諸比丘<span class='note-inline'>(至)</span>于今不盡。</p>
</div>
<div class='div-commentary'><p style="margin-left:1em">逢值有三種。若相逢遇。常受大乘。此輩中間。皆<span class='corr'>已</span>成就。不至于今。若相逢遇。遇其退大。仍接以小。此輩中間。猶故未盡。今得還聞大乘之教。三但論遇小。不論遇大。則中間未度。于今亦不盡。方始受大。乃至滅後得道者是也。問。如上塵數多許時節。今始得羅漢。當知無生法忍。何易可階。答。一云大聖善巧。依四悉檀。作如是說。或說佛道長遠。或說佛道易成。對治厭長者說短。生輕易想者說長。或為發生宿善。或隨世所欲。或為聞說長短。即得入第一義。當知皆是權行四悉。引諸實行令入道耳<span class='note-inline'>(二中間常相值竟)</span>。</p>
<p style="margin-left:1em">△第三明今日還說法華。此文復二。一先會古今。後明還說法華。先會古今復二。一結師之古今。二會弟子古今。</p>
<p style="margin-left:1em">今初。</p>
</div>
<div class='div-orig'><p>諸比丘我今語汝<span class='note-inline'>(至)</span>成阿耨多羅三藐三菩提。</p>
</div>
<div class='div-commentary'><p style="margin-left:1em">十六沙彌是古。八方作佛是今也。</p>
<p style="margin-left:1em">△次會弟子古今又二。一會現在弟子。</p>
</div>
<div class='div-orig'><p>諸比丘我等為沙彌時<span class='note-inline'>(至)</span>聲聞弟子是也。</p>
</div>
<div class='div-commentary'><p style="margin-left:1em">現在復四。一不退者。住三菩提也。二此諸眾生退轉者。今住聲聞。三所以者何下。釋漸入之意。四爾時所化下。正結古今。四段如文。不須分釋也。</p>
<p style="margin-left:1em">△二會佛滅度後弟子。</p>
</div>
<div class='div-orig'><p>我滅後復有弟子<span class='note-inline'>(至)</span>除諸如來方便說法。</p>
</div>
<div class='div-commentary'><p style="margin-left:1em">疑者云。現在者。得聞佛說法華。得入一道。可以入結緣之流。未來者。不聞法華而入滅度。此豈能捨小。得入一乘。釋云。雖云滅度。終會得聞。我於餘國作佛。得聞是經。餘國者。三乘通教有餘國也。除諸如來方便說者。斷疑也。三是方便說。其實無三也。<span class='note-inline'>(一會古今竟)</span>。</p>
<p style="margin-left:1em">△第二明今日還說法華。又三。一時眾清淨。二正說法華。三釋前施三意。</p>
<p style="margin-left:1em">今初。</p>
</div>
<div class='div-orig'><p>諸比丘若如來自知涅槃時到<span class='note-inline'>(至)</span>深入禪定。</p>
</div>
<div class='div-commentary'><p style="margin-left:1em">涅槃時到者。諸佛出世。教道將畢之時。即說此經。如迦葉佛。日月燈明等。說此經竟。即入涅槃。釋迦說法華竟。仍唱當滅。眾又清淨者。得三藏教益。免難也。信解堅固者。於方等教。心相體信也。了達空法者。聞般若教。於空法中。心得了達。即轉教意也。</p>
<p style="margin-left:1em">△二正說法華。</p>
</div>
<div class='div-orig'><p>便集諸菩薩及聲聞眾<span class='note-inline'>(至)</span>唯一佛乘得滅度耳。</p>
</div>
<div class='div-commentary'><p style="margin-left:1em">集菩薩。是聚親族等說此經也。上釋親族。是法身大士。為影響眾。以此文驗之其義明也。集諸菩薩是會親族。及聲聞眾。是命其子也。</p>
<p style="margin-left:1em">△三釋施三意。</p>
</div>
<div class='div-orig'><p>比丘當知<span class='note-inline'>(至)</span>是人若聞則便信受。</p>
</div>
<div class='div-commentary'><p style="margin-left:1em">問。若無二乘得滅度者。何故如來前說權教。謂如來知眾生有小性欲。著五塵。弊五濁。故先說三。令破弊免難。後說一也。一法說竟<span class='note-inline'>(僭補曰。此經化城寶所之譬。為二乘說。華嚴亦有其義。為第八不動地菩薩說。二經宜合觀之。方知權實修證之門。不滯半塗也)</span>。</p>
<p style="margin-left:1em">△第二譬說結緣。有開有合。開譬為二。第一導師譬。譬上覆講。共結大緣。第二將導譬。譬上中間相遇。今還說法華也。若中間相逢。從我聞法。皆為三菩提者。不為此人設譬。若中間相逢。于今有住聲聞地者。正為此人設譬也。就初導師譬。其文有五。一五百由旬譬。譬上未度之眾。樂著諸有輪迴處所。二險難惡道譬。譬上未度之眾。煩惱垢重。於如來智慧。難信難解。三若有多眾譬。正譬上百千萬億種。皆生疑惑不解之眾生也。四欲過此道。至珍寶處譬。譬上聞覆講法華之眾。大乘機發。欲至寶所。五者一導師譬。譬上第十六王子也。</p>
<p style="margin-left:1em">今初五百由旬譬。</p>
</div>
<div class='div-orig'><p>譬如五百由旬。</p>
</div>
<div class='div-commentary'><p style="margin-left:1em">五百由旬者。三界果報處為三百。有餘國處為四百。實報國處為五百。下文合譬云。知諸生死。生死即是五百處所明矣。但佛旨難知。更須廣解。見惑為一百。五下分為二百<span class='note-inline'>(身見。戒取。疑。貪。嗔)</span>。五上分為三百。<span class='note-inline'>(掉舉。慢。無明。色染。無色染)</span>塵沙為四百。無明為五百。下文合譬云。煩惱。險難。惡道。義相扶也。入空觀。能過三百。入假觀。能過四百。入中觀。能過五百。下合文云。善知險道通塞之相。即雙知因果二種五百。義相扶也。</p>
<p style="margin-left:1em">△二險難惡道譬。</p>
</div>
<div class='div-orig'><p>險難惡道。曠絕無人怖畏之處。</p>
</div>
<div class='div-commentary'><p style="margin-left:1em">險難惡道者。譬生死因果也。分段變易。此即果險難也。見思五住。即因險難也。由此因果。故言惡道也。無人者。道有二種。一曠絕。有人可依。二無人可依。譬生死中有涅槃。煩惱中有菩提。雖復曠絕。則有人可依。若生死煩惱。無涅槃菩提。藥中無病。病中無藥。此則曠絕。無人可依也。</p>
<p style="margin-left:1em">△三多眾譬。</p>
</div>
<div class='div-orig'><p>若有多眾。</p>
</div>
<div class='div-commentary'><p style="margin-left:1em">多眾者。此譬王子所化未度之眾也。</p>
<p style="margin-left:1em">△四欲過險道譬。</p>
</div>
<div class='div-orig'><p>欲過此道。至珍寶處。</p>
</div>
<div class='div-commentary'><p style="margin-left:1em">大乘機發。欲過此險道。至於佛果。故言至珍寶處。</p>
<p style="margin-left:1em">△五有一導師譬。</p>
</div>
<div class='div-orig'><p>有一導師。聰慧明達。善知險道通塞之相。</p>
</div>
<div class='div-commentary'><p style="margin-left:1em">導師者。即第十六王子本師釋迦也。眼耳清淨曰聰。意清淨曰利。總而言之。即六根清淨也。智即一心三智也。明即具足五眼也。</p>
<p style="margin-left:1em"><span class='note-inline'>(僭補曰。善知險道通塞之相者。明險無險曰通。無險見險曰塞。迷悟通塞之相。導師皆知)</span>。</p>
<p style="margin-left:1em"><span class='note-inline'>(第一導師譬竟)</span>。</p>
<p style="margin-left:1em">△第二將導譬。文為三。一所將人眾譬。譬本結緣未得度者。本緣不失。而為導師所將。二中路懈退譬。譬上中間相值。退大接小。化城止息。三滅化引至寶所譬。譬上還為說法華經。即與火宅等賜大車。方便中但說無上道。意同也。</p>
<p style="margin-left:1em">今初所將人眾譬。</p>
</div>
<div class='div-orig'><p>將導眾人欲過此難。</p>
</div>
<div class='div-commentary'><p style="margin-left:1em">所將人眾者。通是結緣之眾也。若別論者。昔得大益。被將<span class='corr'>已</span>竟。未得大益。正是所將。若約五百人。三十子。則未得開悟之人也。</p>
<p style="margin-left:1em">△二中路懈退譬。文為二。一退大。二接小。退大擬上息一。接小擬上施三。退大文為三。一中路懈退。即擬上無大機。二白導師言。擬上不受勸誡。我等疲極。即是不受勸門。而復怖畏。即不受誡門。三不能復進者。即擬上息化也。</p>
<p style="margin-left:1em">今初中路懈退。</p>
</div>
<div class='div-orig'><p>所將人眾。中路懈退。</p>
</div>
<div class='div-commentary'><p style="margin-left:1em">中路者。非是半途名中路。但以發心為始。至佛為終。此兩楹間而起退意。故名中路。</p>
<p style="margin-left:1em">△二白導師。</p>
</div>
<div class='div-orig'><p>白導師言。我等疲極。而復怖畏。</p>
</div>
<div class='div-commentary'><p style="margin-left:1em">白導師者。自有通途慈悲導師。如文云。有一導師。將導眾人者是也。自有結緣導師。如文云。所將人眾。白導師言是也。自有權智導師。如文云。導師多諸方便者是也。自有實智導師。如文云。導師知此人眾是也。今言白導師者。正白結緣之導師也。以其退大則大滅。接小則小生。一生一滅。感於法身。呼此為白。王子知其退大。即是聞其所白。善根微弱。無明所翳。故言疲極。憚生死。名為怖畏。</p>
<p style="margin-left:1em">△三不能復進。</p>
</div>
<div class='div-orig'><p>不能復進。前路猶遠。今欲退還。</p>
</div>
<div class='div-commentary'><p style="margin-left:1em">不能復進。前路猶遠者。見思。塵沙無明。難可卒斷也。然用小乘接之。不令退還人天。亦有進義<span class='note-inline'>(一退大竟)</span>。</p>
<p style="margin-left:1em">△第二以小接三。一傷其失寶譬。知有小無大也。</p>
</div>
<div class='div-orig'><p>導師多諸方便<span class='note-inline'>(至)</span>云何捨大珍寶而欲退還。</p>
</div>
<div class='div-commentary'><p style="margin-left:1em">△二化作城譬。正用方便有二。一正化作。</p>
</div>
<div class='div-orig'><p>作是念<span class='corr'>已</span><span class='note-inline'>(至)</span>化作一城。</p>
</div>
<div class='div-commentary'><p style="margin-left:1em">上車譬云。吾為汝等。造作此車。今城是有。故須先作也。</p>
<p style="margin-left:1em">△二說化。</p>
</div>
<div class='div-orig'><p>告眾人言<span class='note-inline'>(至)</span>若能前至寶所亦可得去。</p>
</div>
<div class='div-commentary'><p style="margin-left:1em">說化城譬。擬上勸示證也。汝等勿怖。莫得退還者。勸轉。令前進入城也。今此大城。乃至隨意所作者。是示轉。示城可住也。若入是城。快得安隱。是證轉。讚城安隱也。前至寶所。亦可得去者。但於今佛未開顯之前。不得彰灼而有此語。若論宿世。應有是言。何者。既知退意。王子教化言。汝等若畏生死。且取涅槃消息。然後更行大道。亦可隨意。亦如今人。欲學大乘。而畏怖生死。欲起退心。有人勸言。汝且斷煩惱。證羅漢。然後更取大道。亦可得也。</p>
<p style="margin-left:1em">△三入城譬。譬三乘悟入。</p>
</div>
<div class='div-orig'><p>是時疲極之眾<span class='note-inline'>(至)</span>生安隱想。</p>
</div>
<div class='div-commentary'><p style="margin-left:1em">大歡喜。即聞慧。未曾有。即煖位。免惡道。即頂位。快安隱。即忍位。前入城。即見諦位。<span class='corr'>已</span>度想。即無學位。此與火宅適子願。勇銳推排出宅同也。生<span class='corr'>已</span>度想。如得盡智。安隱想。如得無生智。又具智德。如<span class='corr'>已</span>度。證斷德。如安隱也<span class='note-inline'>(二退大接小化作城竟)</span>。</p>
<p style="margin-left:1em">△第三滅化引至寶所譬。寶所者。大經有三文。一至菩提心。二至菩提。三至大涅槃門。若至菩提心。必至菩提。及涅槃。引此三文者。至菩提心。謂至因。菩提涅槃謂至果。果中有智斷。菩提是智。涅槃是斷。具說始終。具說智斷。故說三文也。然過五百有三義。一免惡道。二得好路。三是寶所。菩提心。謂度惡道。菩提行。如平坦路。三得佛道。如至寶所。下文云。今為汝說實。汝所得非滅。此明度五百惡道也。為佛一切智。當發大精進。謂行菩提好道也。汝證一切智。十力等佛法。謂得佛道也。何故要須度五百。二乘度三百。菩薩度四百。佛乘度五百也。此中有二。一知息<span class='corr'>已</span>。</p>
</div>
<div class='div-orig'><p>爾時導師。知此人眾。既得止息。無復疲倦。</p>
</div>
<div class='div-commentary'><p style="margin-left:1em">既得止息。無復疲倦者。譬上涅槃時到。眾又清淨。免難。大機發也。</p>
<p style="margin-left:1em">△二向寶所。</p>
</div>
<div class='div-orig'><p>即滅化城語眾人言<span class='note-inline'>(至)</span>為止息耳。</p>
</div>
<div class='div-commentary'><p style="margin-left:1em">即滅化城。引向寶所。譬上正說法華。示真實相。寶所有二義。若用究竟。則以極果為寶所。上文云。唯佛與佛。乃能究盡諸法實相也。若分入。即以初發心住為寶所。故上文云。無上寶聚。不求自得。又云。得佛法分。佛子所應得者。皆<span class='corr'>已</span>得之。寶處在近。向者大城。我所化作。即舉廢權譬。以帖顯實譬也。上云。如來智慧。難信難解。是諸人等。應以是法。漸入佛慧。問。車城皆譬無生智。車何故無。城何故有。而車三城一。車動城靜。答。長者道門外有車。有隔故諸子不見。可得假設門外有車。車實無也。城在迥地。不得假設。故城是有也。就理教者。執三教取理。則三教皆得理。此即有義。如城也。將理取教。理既唯一。此教即無。如車也。問。化為三車。與化城何異。答。三車為說法輪作譬。化城為神通輪作譬。又車約聲作譬。諸子聞而不見。城為色作譬。故諸子入城。生安隱想也<span class='note-inline'>(二將導譬竟)</span>。</p>
<p style="margin-left:1em">問。凡五處開三顯一。為有何異。答。通論無異。別論有差。一方便品。約教開三顯一。文云。如來但以一佛乘故。為眾生說法。無二亦無三也。二火宅。約行開三顯一。車是運義。運則譬行。文云。各乘大車。遊於四方。嬉戲快樂也。三信解中。約人開三顯一。結會傭作之人。即是長者之子。我等昔來。真是佛子也。四藥草喻中。約差別無差別明權實。不的去取。但明眾生不知。佛令其知。若七種差別即知權。同依一理無差別即知實。差別無差別。無差別而差別。令知此意耳。終不說言。無一有一。此約自行權實二智。隨自意語。故佛能知。而眾生不知也。亦是通前通後知不知明權實也<span class='note-inline'>(通前通後者。總明通前四品。通後化城。知不知之義也)</span>。五今化城。正約理開三顯一。寶所化城。皆是小大兩理。破除二乘化理。顯於寶所真實一理也。下去五百領解。舉珠為譬。亦是約理也<span class='note-inline'>(以上開譬竟)</span>。</p>
<p style="margin-left:1em">△第二合譬。先正合。次舉帖合。初二。一合導師。</p>
</div>
<div class='div-orig'><p>諸比丘。如來亦復如是<span class='note-inline'>(至)</span>應去應度。</p>
</div>
<div class='div-commentary'><p style="margin-left:1em">如來。合上導師譬。汝等。合上諸人眾譬。知諸生死煩惱惡道險難。合上險惡道譬。長遠二字。合上五百由旬譬。應去應度者。合上聰慧明達。欲過險道至珍寶處譬。</p>
<p style="margin-left:1em">△二合將導譬有三。一合於大無機。</p>
</div>
<div class='div-orig'><p>若眾生但聞一佛乘者<span class='note-inline'>(至)</span>久受勤苦乃可得成。</p>
</div>
<div class='div-commentary'><p style="margin-left:1em">若眾生三字。合所將人眾譬也。但聞一佛乘。不欲見佛。乃至久受勤苦。乃可得成。合中路懈退譬也。上譬本有退大接小。今具合之。上退大有三意。但聞一佛乘者。合上中路懈退。無機意也。不欲見佛。不欲聞法。合上白導師。不受誡勸也。便作是念者。合上不能前進。息化意也。</p>
<p style="margin-left:1em">△二合上退大接小。</p>
</div>
<div class='div-orig'><p>佛知是心怯弱下劣<span class='note-inline'>(至)</span>說二涅槃。</p>
</div>
<div class='div-commentary'><p style="margin-left:1em">佛知是心。合上導師多方便。擬宜意也。怯弱下劣者。合上此等可愍。知有小機也。而於中道為止息故者。合現作化城。眾人入城譬也。而於中道說二涅槃者。三界惑盡。塵沙無明未破。於此兩楹。判有餘無餘涅槃。亦是聲聞緣覺涅槃。又分段<span class='corr'>已</span>盡。變易未除。二死之間。判為有餘無餘。故言中道。</p>
<p style="margin-left:1em">△三合破其住小。將向寶所譬。</p>
</div>
<div class='div-orig'><p>若眾生住於二地<span class='note-inline'>(至)</span>於一佛乘分別說三。</p>
</div>
<div class='div-commentary'><p style="margin-left:1em"><span class='note-inline'>(一正合竟)</span>。</p>
<p style="margin-left:1em">△第二牒譬帖合。牒接退譬。來合施三。牒滅化譬。來合顯一。如文。</p>
</div>
<div class='div-orig'><p>如彼導師為止息故<span class='note-inline'>(至)</span>此城非實我化作耳。</p>
</div>
<div class='div-commentary'><p style="margin-left:1em"><span class='note-inline'>(第一長行竟)</span>。</p>
<p style="margin-left:1em">△第二偈頌。有四十九行半偈為二。初二十二行半。頌結緣之由。次二十七行。頌第二正結緣。上由有近遠。初頌上遠由。次頌近由。遠由有二。初頌大通成道。次頌十方梵來請轉法輪。</p>
<p style="margin-left:1em">今初三行。頌將成道前事。</p>
</div>
<div class='div-orig'><p>爾時世尊。欲重宣此義而說偈言。</p>
<p>大通智勝佛<span class='note-inline'>(至)</span>更雨新好者。</p>
</div>
<div class='div-commentary'><p style="margin-left:1em">△二一行頌正成道。</p>
</div>
<div class='div-orig'><p>過十小劫<span class='corr'>已</span>。乃得成佛道。諸天及世人。心皆懷踊躍。</p>
</div>
<div class='div-commentary'><p style="margin-left:1em">△三二行。頌十六王子請轉法輪。兼頌成道<span class='corr'>已</span>。眷屬申供養。略不頌佛壽長遠也。</p>
</div>
<div class='div-orig'><p>彼佛十六子<span class='note-inline'>(至)</span>充我及一切。</p>
</div>
<div class='div-commentary'><p style="margin-left:1em"><span class='note-inline'>(初大通成道竟)</span>。</p>
<p style="margin-left:1em">△次六行。頌十方梵請有二。今初一行。威光動耀。</p>
</div>
<div class='div-orig'><p>世尊甚難值。久遠時一現。為覺悟羣生。震動於一切。</p>
</div>
<div class='div-commentary'><p style="margin-left:1em">△二五行。頌十方梵尋光而來。此中前三行頌東方。次二行。總頌九方也。</p>
</div>
<div class='div-orig'><p>東方諸世界<span class='note-inline'>(至)</span>轉無上法輪。</p>
</div>
<div class='div-commentary'><p style="margin-left:1em"><span class='note-inline'>(一遠由竟)</span>。</p>
<p style="margin-left:1em">△第二有十行半。頌近由。文二。初五行頌轉二乘法輪。次五行半。王子重請轉大乘法輪。初文又三。今初半行。頌第一受請。</p>
</div>
<div class='div-orig'><p>無量慧世尊。受彼眾人請。</p>
</div>
<div class='div-commentary'><p style="margin-left:1em">△二一行半。頌第二正轉二乘法輪。</p>
</div>
<div class='div-orig'><p>為宣種種法<span class='note-inline'>(至)</span>汝等應當知。</p>
</div>
<div class='div-commentary'><p style="margin-left:1em">△三有三行。頌時眾聞法得道。</p>
</div>
<div class='div-orig'><p>宣暢是法時<span class='note-inline'>(至)</span>不能得其邊。</p>
</div>
<div class='div-commentary'><p style="margin-left:1em"><span class='note-inline'>(初五行轉小竟)</span>。</p>
<p style="margin-left:1em">△第二五行半。王子重請轉大。中有五。初二句頌王子出家。</p>
</div>
<div class='div-orig'><p>時十六王子。出家作沙彌。</p>
</div>
<div class='div-commentary'><p style="margin-left:1em">△二一行半。頌正請轉大乘。</p>
</div>
<div class='div-orig'><p>皆共請彼佛<span class='note-inline'>(至)</span>慧眼第一淨。</p>
</div>
<div class='div-commentary'><p style="margin-left:1em">△三二行。頌二萬劫中間說方等般若。</p>
</div>
<div class='div-orig'><p>佛知童子心<span class='note-inline'>(至)</span>菩薩所行道。</p>
</div>
<div class='div-commentary'><p style="margin-left:1em">△四半行。正頌受請說法華。</p>
</div>
<div class='div-orig'><p>說是法華經。如恒河沙偈。</p>
</div>
<div class='div-commentary'><p style="margin-left:1em">△五一行。頌說經<span class='corr'>已</span>入定。</p>
</div>
<div class='div-orig'><p>彼佛說經<span class='corr'>已</span>。靜室入禪定。一心一處坐。八萬四千劫。</p>
</div>
<div class='div-commentary'><p style="margin-left:1em"><span class='note-inline'>(<span class='corr'>已</span>上頌結緣之由竟)</span>。</p>
<p style="margin-left:1em">△第二有二十七行。頌正結緣為二。初八行頌法說。次十九行頌譬說。上法說有三。初三行。頌第一昔結因緣。次一行。頌第二中間相值。三有四行。頌第三今日還說法華。</p>
<p style="margin-left:1em">今初。</p>
</div>
<div class='div-orig'><p>是諸沙彌等<span class='note-inline'>(至)</span>恒河沙等眾。</p>
</div>
<div class='div-commentary'><p style="margin-left:1em">△二一行。頌中間相遇。</p>
</div>
<div class='div-orig'><p>彼佛滅度後。是諸聞法者。在在諸佛土。常與師俱生。</p>
</div>
<div class='div-commentary'><p style="margin-left:1em">△三有四行。頌今日說法華。上文二。初結會古今。有現在未來。</p>
<p style="margin-left:1em">今初三行。頌結會現在師弟也。</p>
</div>
<div class='div-orig'><p>是十六沙彌<span class='note-inline'>(至)</span>引汝趣佛慧。</p>
</div>
<div class='div-commentary'><p style="margin-left:1em">△二一行。頌還說法華。</p>
</div>
<div class='div-orig'><p>以是本因緣。今說法華經。令汝入佛道。慎勿懷驚懼。</p>
</div>
<div class='div-commentary'><p style="margin-left:1em"><span class='note-inline'>(頌上法說竟)</span>。</p>
<p style="margin-left:1em">△第二有十九行頌譬說。譬有開合。初十一行半頌開譬。後七行半頌合譬。上開譬為二。初三行。頌五百由旬譬。</p>
</div>
<div class='div-orig'><p>譬如險惡道<span class='note-inline'>(至)</span>在險濟眾難。</p>
</div>
<div class='div-commentary'><p style="margin-left:1em">初一行。頌上第二險惡道。二半行。頌上第三多諸人眾。三半行。頌上第一五百由旬。次時有一導師一句。頌上第五一導師。後三句。頌上聰慧。</p>
<p style="margin-left:1em">△第二有八行半。頌合將導譬又三。第一行初一句。頌合所將人眾。次三句。頌合中路懈退。</p>
</div>
<div class='div-orig'><p>眾人皆疲倦。而白導師言。我等今頓之。於此欲退還。</p>
</div>
<div class='div-commentary'><p style="margin-left:1em">△二五行。作化接退有二。初三行。方便設化。</p>
</div>
<div class='div-orig'><p>導師作是念<span class='note-inline'>(至)</span>男女皆充滿。</p>
</div>
<div class='div-commentary'><p style="margin-left:1em">諸舍宅者。諸空觀境也。園林者。二乘總持無漏法林也。九次第定為渠流。八解為浴池。重門是三空門。又是重空三昧。盡無生智為樓閣高出也。男女是定慧也。觀心解者。智體周備如城隍。善法圓足。如郭之圍繞。畢竟空為舍宅。直善能成自行。如男能幹家事。慈悲化外。如女外適<span class='note-inline'>(重空三昧者。大論云。空空。無相無相。無願無願。觀心釋化。亦須約圓)</span>。</p>
<p style="margin-left:1em">△次兩行。頌合上勸入城歡喜。</p>
</div>
<div class='div-orig'><p>即作是化<span class='corr'>已</span><span class='note-inline'>(至)</span>自謂<span class='corr'>已</span>得度。</p>
</div>
<div class='div-commentary'><p style="margin-left:1em">初一偈頌勸。次一偈頌入城歡喜。生安隱想。</p>
<p style="margin-left:1em">△三兩行半。頌上滅化至寶所。上文有二。今初一句。頌第一知息<span class='corr'>已</span>。次集眾下。第二二行一句。頌滅化。引向寶所也。</p>
</div>
<div class='div-orig'><p>導師知息<span class='corr'>已</span><span class='note-inline'>(至)</span>當共至寶所。</p>
</div>
<div class='div-commentary'><p style="margin-left:1em"><span class='note-inline'>(上頌開譬竟)</span>。</p>
<p style="margin-left:1em">△第二七行半。頌上合二譬。初半行。頌合第一五百譬。次七行。頌合第二將導譬。</p>
<p style="margin-left:1em">今初上合五百由旬者。即此半行。總頌而<span class='corr'>已</span>。</p>
</div>
<div class='div-orig'><p>我亦復如是。為一切導師。</p>
</div>
<div class='div-commentary'><p style="margin-left:1em">次七行。頌合將導譬有三。初兩行。頌合懈退譬。</p>
</div>
<div class='div-orig'><p>見諸求道者<span class='note-inline'>(至)</span>所作皆<span class='corr'>已</span>辦。</p>
</div>
<div class='div-commentary'><p style="margin-left:1em">初一行。合中路懈退。次一行。頌合接退作化也。</p>
<p style="margin-left:1em">△二四行。頌合上滅化至寶所有二。初半行。頌上知息化。</p>
</div>
<div class='div-orig'><p>既知到涅槃。皆得阿羅漢。</p>
</div>
<div class='div-commentary'><p style="margin-left:1em">△次三行半。頌合滅化。引向寶所也。</p>
</div>
<div class='div-orig'><p>爾乃集大眾<span class='note-inline'>(至)</span>乃是真實滅。</p>
</div>
<div class='div-commentary'><p style="margin-left:1em">合息化偈中。即有三德秘密藏義。汝證一切智。即是般若。具三十二相。即是法身。乃是真實滅。即是解脫。三法不縱不橫。即是見佛性也。</p>
<p style="margin-left:1em">△後一行。頌帖合也。</p>
</div>
<div class='div-orig'><p>諸佛之導師。為息說涅槃。既知是息<span class='corr'>已</span>。引入於佛慧。</p>
</div>
<div class='div-commentary'><p style="margin-left:1em"><span class='note-inline'>(化城喻品竟)</span>。</p>
</div></div>
<div class='div-other'><a id='mulu19' />
<div class='div-commentary'><p style="margin-left:1em">△先申品目。次釋經文。</p>
<p style="margin-left:1em">今初。</p>
</div>
<div class='div-orig'><p>玅法蓮華經五百弟子受記品第八</p>
</div>
<div class='div-commentary'><p style="margin-left:1em">釋五百弟子受記品。此品具記千二。而標五百者何。五百得記名同。五百口陳領解。故以標品耳。</p>
<p style="margin-left:1em">△次釋經文。此品是因緣說中受記段。就得記二。一本品授千二百。二後品授二千。千二百復二。一授滿慈。二授千二百。滿慈復二。初序默領解。二如來述記。初復二。先敘其得解歡喜。次敘其默念領解。歡喜復二。一敘其得解之由。二敘其得解歡喜。得解之由有四意。初聞法譬二周。開三顯一。二授身子等五大弟子記。三復聞宿世結緣之事。四復聞諸佛如來三達無礙。觀彼久遠。猶若今日。即是大自在神通之力。斥異二乘。止齊八萬也。</p>
<p style="margin-left:1em">今初敘得解之由。</p>
</div>
<div class='div-orig'><p>爾時富樓那<span class='note-inline'>(至)</span>復聞諸佛有大自在神通之力。</p>
</div>
<div class='div-commentary'><p style="margin-left:1em">若從佛聞是智慧。即領方便火宅中顯實。</p>
<p style="margin-left:1em">方便隨宜所說。即領兩處開權。諸大弟子。即領開權。</p>
<p style="margin-left:1em">授菩提記。即領顯實。</p>
<p style="margin-left:1em">宿世因緣。即領顯實。神通之力。即領開權也。</p>
<p style="margin-left:1em">△二敘其得解歡喜。</p>
</div>
<div class='div-orig'><p>得未曾有心淨踊躍<span class='note-inline'>(至)</span>瞻仰尊顏目不暫捨。</p>
</div>
<div class='div-commentary'><p style="margin-left:1em">得未曾有二句。明內解歡喜。即從座起下六句。明外形恭敬。由昔未聞開權顯實。而今得聞。故言得未曾有。除涅槃愛。斷破別惑。故言心淨。開佛知見。是故踊躍。得解由佛。故起恭敬。頭面禮足。瞻仰不捨也。</p>
<p style="margin-left:1em">△第二正明默念領解。有二。初默念領解。二明默求發迹請記。</p>
<p style="margin-left:1em">今初。</p>
</div>
<div class='div-orig'><p>而作是念<span class='note-inline'>(至)</span>我等於佛功德言不能宣。</p>
</div>
<div class='div-commentary'><p style="margin-left:1em">上二周得悟。皆發言領解。此何默念。上為下根未悟。事須彰言勸動。今下根<span class='corr'>已</span>悟。無所勸動。故默念不言。又上來但領解。不求發迹。言則不嫌。今則亦解亦發。亦解故念。避物譏嫌故默。默念允宜也。又默念領解是大領解。如淨名默然。是真入不二法門也。又權實不可思議。非言非念。而言而念。非言而言故。上來口陳領解。亦非念而念故。今則默念領解。上來何不求發迹。為下根未悟。是故不求發迹。今下根<span class='corr'>已</span>解。權化事足也。若下根發迹。則知中上亦權。若約上中。則於下不便故也。世尊甚奇特。所為希有者。領實智也。隨順世間若干種性而為說法。即領權智也。是七種方便之根性也。此領方便品中開權顯實意也。拔出眾生處處貪著者。即是領火宅中開權顯實也。我等於佛功德言不能宣者。領上藥草喻中。如來有無量功德。汝等言不能及。既云言不能及。則念亦所不及也。</p>
<p style="margin-left:1em">△二默念求發迹請記。</p>
</div>
<div class='div-orig'><p>唯佛世尊。能知我等深心本願。</p>
</div>
<div class='div-commentary'><p style="margin-left:1em">我等者。通念請發諸人迹也。深心是本。今現在是迹。本願者。大慈誓願也。大慈下化。故我為誓。上求作佛。故我有願。請上求。即是求記。請下化。即求發迹。又從深心故。明其三世助佛宣化。從本願故。即與授記也<span class='note-inline'>(初敘默領解竟)</span>。</p>
<p style="margin-left:1em">△第二佛述而記之。有長行偈頌。長行有二。一述本迹。二與授記。初有三。一就釋迦世行因發迹。二約過去佛世行因顯本。三就三世佛所修因行滿。就釋迦佛所行。因發迹復三。一舉示其人。二總標本迹章。三別釋本迹。</p>
<p style="margin-left:1em">今初。</p>
</div>
<div class='div-orig'><p>爾時佛告諸比丘。汝等見是富樓那彌多羅尼子不。</p>
</div>
<div class='div-commentary'><p style="margin-left:1em">標言汝等見不。有二意。一見其迹為小不。二見其本功德不。眾人但見迹為聲聞。而不能知其本是大菩薩。故問見不。</p>
<p style="margin-left:1em">△二總標本迹。</p>
</div>
<div class='div-orig'><p>我常稱其於說法人中<span class='note-inline'>(至)</span>亦常歎其種種功德。</p>
</div>
<div class='div-commentary'><p style="margin-left:1em">我常稱其下。是標其迹。迹為說法人中最為第一。若非法身玅本。無以垂於第一勝迹。此舉迹以顯本也。亦常歎其下。標其本地福慧萬行法門。故云種種也。本地既有種種功德。何以迹為二乘耶。此舉本以明迹也。</p>
<p style="margin-left:1em">△三別釋本迹。</p>
</div>
<div class='div-orig'><p>精勤護持助宣我法<span class='note-inline'>(至)</span>無能盡其言論之辯。</p>
</div>
<div class='div-commentary'><p style="margin-left:1em">助宣我法者。即是垂迹。助宣半滿之法。迹為下根聲聞。即是護持助宣酪法。迹在方等。示受彈訶。即是護持助宣生酥法。迹領般若。即是護持助宣熟酥法。迹在法華得悟。即是護持助宣醍醐法。上總標本迹中云。我常稱歎種種功德者。即此意也。具足權實功德。而迹示五味。助佛調熟實行眾生。豈非精勤助宣之意也。別釋本迹功德。能於四眾示教者。分別半字教也。具足解釋者。助宣滿字般若教也。而大饒益者。助佛饒益半滿之眾生也。同梵行者。是迹所化半滿弟子也。自捨如來下。別述本地功德。自捨者。等覺<span class='corr'>已</span>降。無能盡其無礙辯才。故歎於說法人中。最為第一也。</p>
<p style="margin-left:1em">△第二就過去佛世顯其本行。</p>
</div>
<div class='div-orig'><p>汝等勿謂富樓那<span class='note-inline'>(至)</span>常作佛事教化眾生。</p>
</div>
<div class='div-commentary'><p style="margin-left:1em">二就過去佛世。顯其本行。非直止於我所。助宣半滿之法。久遠佛所。亦復助宣半滿之法。取今日助宣為發迹。取過去助宣為顯本。顯本有二。一遠本。二近本。遠本冥邈。為信良難。故略而不述。但舉九十億近本。有宿命智。能知近本。故舉近而證遠。就九十億文。具明助佛宣揚五味之教。調熟眾生。護持明宣。即擬助宣半字酪味法。佛之正法。即擬助宣方等生酥味法。又於空法明了者。即擬助宣熟酥味法。亦如今佛轉教。說於般若。明六波羅蜜。互相收攝。旋轉無礙。九十億佛所。亦助宣揚。如今無異。彼佛世人。咸皆謂之實是聲聞。于時既未發迹。但謂被加命轉般若。不言是大菩薩也。化無量眾生。令立三菩提者。即是助宣醍醐味法。在文可解。</p>
<p style="margin-left:1em">△第三約三世佛所修因。</p>
</div>
<div class='div-orig'><p>諸比丘富樓那<span class='note-inline'>(至)</span>常勤精進教化眾生。</p>
</div>
<div class='div-commentary'><p style="margin-left:1em">三約三世佛所修因。如文。此亦例前助宣半滿五味之法。利益大小也<span class='note-inline'>(一述本迹竟)</span>。</p>
<p style="margin-left:1em">△第二與授記文七。一漸漸具足一句。明因圓。二過無量下。明果滿。</p>
</div>
<div class='div-orig'><p>漸漸具足菩薩之道<span class='note-inline'>(至)</span>天人師佛世尊。</p>
</div>
<div class='div-commentary'><p style="margin-left:1em">△三明國土廣淨。四明國劫名字。五明佛壽量。六明法住甚久。七明佛滅後供養舍利。就第三國土廣淨中復五。一明國大嚴淨。</p>
</div>
<div class='div-orig'><p>其佛以恒河沙等<span class='note-inline'>(至)</span>兩得相見。</p>
</div>
<div class='div-commentary'><p style="margin-left:1em">地平如掌者。經直言如掌。不言手掌。手掌不平。則非所引。海底有石名掌。此石無有一微塵許不平。當是類如海掌石耳。又賢劫經。正明如佛手掌。非引人掌也。</p>
<p style="margin-left:1em">△二明純是善道。</p>
</div>
<div class='div-orig'><p>無諸惡道。亦無女人。一切眾生。皆以化生。無有淫欲。</p>
</div>
<div class='div-commentary'><p style="margin-left:1em">純是善道者。於中亦有差品不同。若無女人。必無惡道。或時有女人。亦無惡道。如阿閦佛國。雖有女人。而無女事。無量壽國。二種俱無。所謂諸上善人俱會一處。法明如來國土。亦復如是。</p>
<p style="margin-left:1em">△三明人天福慧具足。</p>
</div>
<div class='div-orig'><p>得大神通<span class='note-inline'>(至)</span>二者禪悅食。</p>
</div>
<div class='div-commentary'><p style="margin-left:1em">月藏第九。法食。喜食。禪食。經文總言法喜禪悅。別分應有三種差別。</p>
<p style="margin-left:1em">△四明菩薩聲聞眾數甚多。</p>
</div>
<div class='div-orig'><p>有無量阿僧祇<span class='note-inline'>(至)</span>及八解脫。</p>
</div>
<div class='div-commentary'><p style="margin-left:1em">△五總結也。</p>
</div>
<div class='div-orig'><p>其佛國土。有如是等無量功德。莊嚴成就。</p>
</div>
<div class='div-commentary'><p style="margin-left:1em"><span class='note-inline'>(第三國土嚴淨竟)</span>。</p>
<p style="margin-left:1em">△第四明國劫名字。</p>
</div>
<div class='div-orig'><p>劫名寶明。國名善淨。</p>
</div>
<div class='div-commentary'><p style="margin-left:1em">△第五明佛壽量。</p>
</div>
<div class='div-orig'><p>其佛壽命。無量阿僧祇劫。</p>
</div>
<div class='div-commentary'><p style="margin-left:1em">△第六明法住甚久。</p>
</div>
<div class='div-orig'><p>法住甚久。</p>
</div>
<div class='div-commentary'><p style="margin-left:1em">△第七明佛滅後供養舍利。</p>
</div>
<div class='div-orig'><p>佛滅度後。起七寶塔。徧滿其國。</p>
</div>
<div class='div-commentary'><p style="margin-left:1em"><span class='note-inline'>(一長行竟)</span>。</p>
<p style="margin-left:1em">△二偈頌。有二十一行半。頌上發迹授記。初有十四行頌發迹。次七行半頌授記。初復二。前七行。總發諸聲聞迹。頌上我等之意也。後七行。頌上發滿慈迹。總中有五。初一行總標佛子。為行難思。<span class='corr'>已</span>得垂迹之法。</p>
</div>
<div class='div-orig'><p>爾時世尊。欲重宣此義而說偈言。</p>
</div>
<div class='div-commentary'><p style="margin-left:1em">△初一行誡聽。</p>
</div>
<div class='div-orig'><p>諸比丘諦聽。佛子所行道。善學方便故。不可得思議。</p>
</div>
<div class='div-commentary'><p style="margin-left:1em">△二一行明垂迹之由。</p>
</div>
<div class='div-orig'><p>知眾樂小法。而畏於大智。是故諸菩薩。作聲聞緣覺。</p>
</div>
<div class='div-commentary'><p style="margin-left:1em">△三兩行明垂迹利益。</p>
</div>
<div class='div-orig'><p>以無數方便<span class='note-inline'>(至)</span>漸當令作佛。</p>
</div>
<div class='div-commentary'><p style="margin-left:1em">小欲者。示求小乘也。懈怠。示退大乘也。</p>
<p style="margin-left:1em">△四兩行。明內懷大道。外現小失。</p>
</div>
<div class='div-orig'><p>內祕菩薩行<span class='note-inline'>(至)</span>方便度眾生。</p>
</div>
<div class='div-commentary'><p style="margin-left:1em">非但示為聲聞。亦示作外道。及三毒凡夫也。身子示瞋。難陀示貪。調達示癡。皆此類也。</p>
<p style="margin-left:1em">△五一行指略抑廣。</p>
</div>
<div class='div-orig'><p>若我具足說。種種現化事。眾生聞是者。心則懷疑惑。</p>
</div>
<div class='div-commentary'><p style="margin-left:1em"><span class='note-inline'>(初總發諸聲聞迹竟)</span>。</p>
<p style="margin-left:1em">△第二七行。頌發滿慈迹。上本文有三。今略頌二。初五行頌顯過去本。</p>
</div>
<div class='div-orig'><p>今此富樓那<span class='note-inline'>(至)</span>而自淨佛土。</p>
</div>
<div class='div-commentary'><p style="margin-left:1em">△二有二行。頌三世佛所行因。略不頌七佛。及現佛也。</p>
</div>
<div class='div-orig'><p>未來亦供養<span class='note-inline'>(至)</span>成就一切智。</p>
</div>
<div class='div-commentary'><p style="margin-left:1em"><span class='note-inline'>(初十四行頌發迹竟)</span>。</p>
<p style="margin-left:1em">△第二七行半頌授記。上文有七。今頌其四。初半行頌因圓。次半行頌果圓。其國名善淨下三句。超頌國劫名號。菩薩眾甚多下五行三句。頌國土廣淨。略不頌壽命法住。滅後起塔也。</p>
</div>
<div class='div-orig'><p>供養諸如來<span class='note-inline'>(至)</span>我今但略說。</p>
</div>
<div class='div-commentary'><p style="margin-left:1em"><span class='note-inline'>(與富樓那記竟)</span>。</p>
<p style="margin-left:1em">△第二授千二百記。有長行偈頌。長行有三。一念請。二與記。三領解。</p>
<p style="margin-left:1em">今初。</p>
</div>
<div class='div-orig'><p>爾時千二百阿羅漢心自在者<span class='note-inline'>(至)</span>不亦快乎。</p>
</div>
<div class='div-commentary'><p style="margin-left:1em">△二與記。有長行偈頌。長行三。一總許千二百記。</p>
</div>
<div class='div-orig'><p>佛知此等心之所念<span class='note-inline'>(至)</span>三菩提記。</p>
</div>
<div class='div-commentary'><p style="margin-left:1em">△二別授陳如。</p>
</div>
<div class='div-orig'><p>於此眾中<span class='note-inline'>(至)</span>天人師佛世尊。</p>
</div>
<div class='div-commentary'><p style="margin-left:1em">陳如最初悟道。居僧上座。故別授記。</p>
<p style="margin-left:1em"><span class='note-inline'>(陳如等者。問。若其居首別記。何不初周記耶。答。大小緣別。兩初不同。引物希向。二意各異。垂迹之法。不可一準)</span>。</p>
<p style="margin-left:1em"><span class='note-inline'>(僭補曰。兩初者。法說。初授舍利弗記。因緣說。初授陳如記也)</span>。</p>
<p style="margin-left:1em">△三別授記五百。</p>
</div>
<div class='div-orig'><p>其五百阿羅漢<span class='note-inline'>(至)</span>名曰普明。</p>
</div>
<div class='div-commentary'><p style="margin-left:1em">佛記五百阿羅漢。同名普明。故須別與記。而品亦依此立名也。問。但見五百得記。不見千二百。答。此五百。即千二百數。頌中末後一行半。總受七百。故是千二百也。又持品云。我先總記一切聲聞。皆<span class='corr'>已</span>授記。即指今一行半。非是止授七百聲聞也。</p>
<p style="margin-left:1em">△二偈頌。有十一行為二。初九行半。頌記陳如。及與五百。後一行半。總授一切聲聞記。</p>
</div>
<div class='div-orig'><p>爾時世尊。欲重宣此義而說偈言。</p>
<p>憍陳如比丘<span class='note-inline'>(至)</span>汝當為宣說。</p>
</div>
<div class='div-commentary'><p style="margin-left:1em"><span class='note-inline'>(二與記竟)</span>。</p>
<p style="margin-left:1em">△三五百領解。文有長行偈頌。長行二。先經家敘其歡喜。次自陳領解。</p>
<p style="margin-left:1em">今初。</p>
</div>
<div class='div-orig'><p>爾時五百阿羅漢<span class='note-inline'>(至)</span>悔過自責。</p>
</div>
<div class='div-commentary'><p style="margin-left:1em">△次自陳領解有二。一法說。二譬說。</p>
<p style="margin-left:1em">今初。</p>
</div>
<div class='div-orig'><p>世尊我等常作是念<span class='note-inline'>(至)</span>而便自以小智為足。</p>
</div>
<div class='div-commentary'><p style="margin-left:1em">從世尊乃至滅度。是悔責昔迷。得少為足。不知求大。</p>
<p style="margin-left:1em">從今乃知之。是責根鈍。始悟不早知之。</p>
<p style="margin-left:1em">如無智者下。自釋知之之意。</p>
<p style="margin-left:1em">△二譬說有二。一開譬。二合譬。初開譬又二。一者醉酒譬。譬法說自悔得少為足。不知求大。領前法譬。宿世中施權意。</p>
<p style="margin-left:1em">二者親友覺悟譬。譬法說自責根鈍難悟今乃知之。領前法譬。宿世中顯實。就初復三意。一者繫珠譬。領上王子結緣。二者醉臥不覺譬。領上遇其退大。三者起<span class='corr'>已</span>遊行譬。領上接之以小。</p>
<p style="margin-left:1em">今初繫珠譬。</p>
</div>
<div class='div-orig'><p>世尊譬如有人<span class='note-inline'>(至)</span>繫其衣裏與之而去。</p>
</div>
<div class='div-commentary'><p style="margin-left:1em">譬如有人者。即二乘人也。親友者。昔日第十六王子也。家。即大乘教為家也。醉酒而臥者。當于爾時。大機暫發。無明暫伏。以得聞經。內心微解。以無明重故。還復迷失。醉有二義。一重醉都不覺知。二輕醉。微覺尋忘。亦名不覺。雖有二義。終成繫珠。如毒鼓耳。官事當行者。明王子餘處機興。逗緣應往。故云當行。弘法化他。此非私務。故云官事。無價寶珠者。一乘實相。真如至寶也。繫其衣裏者。慚愧忍辱。能遮瞋恚。及防外惡。即是外衣。信樂之心。內裏善根。即是內衣。于時聞法。微信樂欲。即了因智願種子也。</p>
<p style="margin-left:1em">△二醉臥不覺。</p>
</div>
<div class='div-orig'><p>其人醉臥。都不覺知。</p>
</div>
<div class='div-commentary'><p style="margin-left:1em">醉臥不覺知者。無明心重。尋復不憶。此領中間懈退。不受大法也。</p>
<p style="margin-left:1em">△三起<span class='corr'>已</span>遊行。</p>
</div>
<div class='div-orig'><p>起<span class='corr'>已</span>遊行到於他國<span class='note-inline'>(至)</span>便以為足。</p>
</div>
<div class='div-commentary'><p style="margin-left:1em">遊行他國者。領上中間接之以小。受三乘化也。善根欲發。厭苦求樂。故云起<span class='corr'>已</span>遊行。無明覆解。不知向本。求大乘衣食。故言向他國。求於小乘衣食。若魔佛相望。生死魔界為他國。佛法大小。皆為本國。就小大相望。小乘未免生死。猶是他國。大乘永免生死。乃為本土。究竟還源也。明背大乘國。往小乘土。不知從珠取給。而傭作自資。獲一日價。得少為足也。</p>
<p style="margin-left:1em">△第二親友發覺譬。領上以是本因緣。今說法華。等賜大車也。</p>
</div>
<div class='div-orig'><p>於後親友會遇見之<span class='note-inline'>(至)</span>常可如意無所乏短。</p>
</div>
<div class='div-commentary'><p style="margin-left:1em">文三。初訶責。二我昔欲令汝得安樂下示珠。三汝今可以此寶下勸貿。訶責譬上動執生疑。示珠譬宿世因緣。勸貿譬得記作佛。</p>
<p style="margin-left:1em">三周皆有此三意。法說中我令脫苦縛。即是訶責。五佛章即是開示。身子得記。即是勸貿。</p>
<p style="margin-left:1em">譬說中我先不言皆為菩提。即是訶責。三車一車。即是示珠。中根得記。即是勸貿。下根宿世因緣。汝等善聽。即是訶責。覆講結緣。還為說大。即是示珠。下根得記。即是勸貿。</p>
<p style="margin-left:1em">繫珠中三意望三周者。始在佛樹以大擬。即是繫珠。無機息化。即是醉臥。尋施方便。即是起行。</p>
<p style="margin-left:1em">譬喻中二萬億佛所。即是繫珠。遣傍人追。悶絕不受。即是醉臥。三車引得。即是起行。</p>
<p style="margin-left:1em">因緣中大通智勝佛所。即是繫珠。中路懈退。即是醉臥。接之以小。即是起行。此等皆名領解權也。某年日月者。指大通佛所也<span class='note-inline'>(一開譬竟)</span>。</p>
<p style="margin-left:1em">△第二合譬有二。初合繫珠譬。</p>
</div>
<div class='div-orig'><p>佛亦如是<span class='note-inline'>(至)</span>資生艱難得少為足。</p>
</div>
<div class='div-commentary'><p style="margin-left:1em">文有三意。從教化我等下。合初一繫珠。而尋廢忘。合二醉不覺知。既得羅漢下。合三起遊行。</p>
<p style="margin-left:1em">△二合後親友覺示譬。</p>
</div>
<div class='div-orig'><p>一切智願猶在不失<span class='note-inline'>(至)</span>甚大歡喜得未曾有。</p>
</div>
<div class='div-commentary'><p style="margin-left:1em">文三。一智願不失者。是合訶責。二我久令汝下。合示珠。三我今乃知下。合勸貿所須也。</p>
<p style="margin-left:1em">△第二偈頌。有十二行半為二。初一行半。頌內心得解又二。初一行頌慶喜。次半頌悔責也。</p>
</div>
<div class='div-orig'><p>爾時阿若憍陳如等。欲重宣此義而說偈言。</p>
<p>我等聞無上<span class='note-inline'>(至)</span>自悔諸過咎。</p>
</div>
<div class='div-commentary'><p style="margin-left:1em">△二有十一行。頌自陳領解。上文有二。今初半行。頌悔責得少為足。</p>
</div>
<div class='div-orig'><p>於無量佛寶。得少涅槃分。</p>
</div>
<div class='div-commentary'><p style="margin-left:1em">△次半行。頌略舉譬。便自以為足。頌釋無智意。</p>
</div>
<div class='div-orig'><p>如無智愚人。便自以為足。</p>
</div>
<div class='div-commentary'><p style="margin-left:1em">△次十行。頌譬說開合。初六行頌開。後四行頌合。上開有二。今初四行。頌捨寶不知。次二行。頌親友覺悟。後四行易見。</p>
</div>
<div class='div-orig'><p>譬如貧窮人<span class='note-inline'>(至)</span>五欲而自恣。</p>
<p>我等亦如是。世尊於長夜。常愍見教化。令種無上願。</p>
</div>
<div class='div-commentary'><p style="margin-left:1em">繫珠。</p>
</div>
<div class='div-orig'><p>我等無智故。不覺亦不知。得少涅槃分。自足不求餘。</p>
</div>
<div class='div-commentary'><p style="margin-left:1em">醉臥。</p>
</div>
<div class='div-orig'><p>今佛覺悟我。言非實滅度。得佛無上慧。爾乃為真滅。</p>
</div>
<div class='div-commentary'><p style="margin-left:1em">示珠。</p>
</div>
<div class='div-orig'><p>我今從佛聞。授記莊嚴事。及轉次受決。身心徧歡喜。</p>
</div>
<div class='div-commentary'><p style="margin-left:1em">得珠歡喜<span class='note-inline'>(五百弟子受記品竟)</span>。</p>
</div></div>
<div class='div-other'><a id='mulu20' />
<div class='div-commentary'><p style="margin-left:1em">△先申品目。次釋經文。</p>
<p style="margin-left:1em">今初。</p>
</div>
<div class='div-orig'><p>玅法蓮華經授學無學人記品第九</p>
</div>
<div class='div-commentary'><p style="margin-left:1em">釋授學無學人記品。研真斷惑名為學。真窮惑盡名無學。又研修真理。慕求勝見。在三果四向。得真無漏慧。名為學阿羅漢果。研理<span class='corr'>已</span>窮。勝見<span class='corr'>已</span>極。無所復學。名無學也。約教釋品者。析法研真。名之為學。惑盡真窮。名為無學。三藏意也。體法研真。名之為學。無真無惑。名為無學。通意也。自淺之深。名之為學。通別惑盡。權實理窮。名為無學。此別意也。研如來藏。有學與無學。法性實相。非學非無學。而學而無學。是二千人。或是學。或是無學人。同是一流。一時受記。同一名號。故別為一品也。</p>
<p style="margin-left:1em">△次釋經文。此品是授記文中第二段也。就此文為二。一請記。二授記。請中復二。一者二人請。二者二千人請。二人請記復有二。</p>
<p style="margin-left:1em">一默念。</p>
</div>
<div class='div-orig'><p>爾時阿難<span class='note-inline'>(至)</span>設得授記不亦快乎。</p>
</div>
<div class='div-commentary'><p style="margin-left:1em">△二者發言請記復二。一者引例。亦應有分。</p>
</div>
<div class='div-orig'><p>即從座起到於佛前<span class='note-inline'>(至)</span>唯有如來我等所歸。</p>
</div>
<div class='div-commentary'><p style="margin-left:1em">△二者引望。</p>
</div>
<div class='div-orig'><p>又我等為一切世間天人<span class='note-inline'>(至)</span>我願既滿眾望亦足。</p>
</div>
<div class='div-commentary'><p style="margin-left:1em">二人最親。時眾所望。羅云是佛子。俗中親重。阿難持佛法藏。道中親勝。勝重兩人。不蒙別記。則眾望不足也。問。若重若勝。應同上流。何意在此。若如列眾。二人在上數中。獲記。何意居下。答。總與千二百記。二人<span class='corr'>已</span>同上流。今更索別記耳。阿難是學人。羅云弟子位。故入學無學章也<span class='note-inline'>(初二人請記竟)</span>。</p>
<p style="margin-left:1em">△第二二千請記。但有默念。引例。二意同。故言如阿難羅云願耳。無發言者。無重無勝等事也。</p>
</div>
<div class='div-orig'><p>爾時學無學聲聞弟子二千人<span class='note-inline'>(至)</span>住立一面。</p>
</div>
<div class='div-commentary'><p style="margin-left:1em"><span class='note-inline'>(一請記竟)</span>。</p>
<p style="margin-left:1em">△第二授記復二。一先記二人。後記二千。阿難記中復五。一長行。二偈頌。三八千菩薩生疑。四如來發迹釋疑。五阿難顯本述歎。</p>
<p style="margin-left:1em">今初。</p>
</div>
<div class='div-orig'><p>爾時佛告阿難<span class='note-inline'>(至)</span>而說偈言。</p>
</div>
<div class='div-commentary'><p style="margin-left:1em">△二偈頌五行。</p>
</div>
<div class='div-orig'><p>我今僧中說<span class='note-inline'>(至)</span>種佛道因緣。</p>
</div>
<div class='div-commentary'><p style="margin-left:1em">△三八千菩薩生疑。</p>
</div>
<div class='div-orig'><p>爾時會中新發意菩薩八千人<span class='note-inline'>(至)</span>得如是決。</p>
</div>
<div class='div-commentary'><p style="margin-left:1em">△四如來發迹釋疑。</p>
</div>
<div class='div-orig'><p>爾時世尊知諸菩薩心之所念<span class='note-inline'>(至)</span>故獲斯記。</p>
</div>
<div class='div-commentary'><p style="margin-left:1em">佛即發迹釋疑。昔日與我同發大心。即是同學。由我精進。前超得佛。由彼多聞。猶故持經。迹為侍者。本地如此。今授玅記。何足可疑。</p>
<p style="margin-left:1em">△五阿難顯本述歎。</p>
</div>
<div class='div-orig'><p>阿難面於佛前<span class='note-inline'>(至)</span>而說偈言。</p>
<p>世尊甚希有<span class='note-inline'>(至)</span>護持諸佛法。</p>
</div>
<div class='div-commentary'><p style="margin-left:1em"><span class='note-inline'>(初記阿難竟)</span>。</p>
<p style="margin-left:1em">△次記羅睺羅。</p>
</div>
<div class='div-orig'><p>爾時佛告羅睺<span class='note-inline'>(至)</span>而說偈言。</p>
<p>我為太子時<span class='note-inline'>(至)</span>以求無上道。</p>
</div>
<div class='div-commentary'><p style="margin-left:1em">△後記二千人。</p>
</div>
<div class='div-orig'><p>爾時世尊見學無學二千人<span class='note-inline'>(至)</span>而說偈言。</p>
<p>是二千聲聞<span class='note-inline'>(至)</span>如甘露見灌。</p>
</div>
<div class='div-commentary'><p style="margin-left:1em"><span class='note-inline'>(授學無學人記品竟)</span>。</p>
</div></div>
<div class='div-other'><a id='mulu21' />
<div class='div-commentary'><p style="margin-left:1em">△先申品目。次釋經文。</p>
<p style="margin-left:1em">今初。</p>
</div>
<div class='div-orig'><p>玅法蓮華經法師品第十</p>
</div>
<div class='div-commentary'><p style="margin-left:1em">釋法師品。此品五種法師。一受持。二讀。三誦。四解說。五書寫。大論明六種法師。信力故受。念力故持。看文為讀。不忘為誦。宣傳為說。聖人經書難解。須解釋。成六種法師。今經合受持為一。合解說為一。開讀誦為二。足書寫為五。別論。四人是自行。一人是化他。通論。若自軌五法。則自行之法師。若教他五法。則化他之法師。自軌故。通稱弟子。化他故。通稱法師。今從通義。故名法師品。</p>
<p style="margin-left:1em">若束為三者。受持是意業。讀誦說是口業。書寫是身業。別論口業。是化他。身意是自行。通論。三業自軌。即是自行之法師。三業教詔。即化他之法師。故言法師品。</p>
<p style="margin-left:1em">又是三門。行此五法。以自熏修。即福德門。弘宣五法。廣利一切。即化他門。自修益彼。皆順佛教。即報恩門。</p>
<p style="margin-left:1em">又是三法。讀誦書寫是外行。即如來衣。受持是內行。即如來座。解說益他。是如來室。如來室。別論是匠他。衣座。別論是自匠。通論不爾。慈悲覆物。惠利歸<span class='corr'>己</span>。名之為室。遮彼惡。障<span class='corr'>己</span>醜。名之為衣。安心於空。方能安他。安他安<span class='corr'>己</span>。名之為座。此則自軌三法。亦名法師。</p>
<p style="margin-left:1em">又利物必以慈悲入室為首。涉有以忍辱為基。濟他以亡我為本。能行三法。大教宣通。即世間依止。故名法師。</p>
<p style="margin-left:1em">又慈悲勝一切聲聞緣覺。柔和勝一切凡夫外道。空座勝析體偏等菩薩。故淨名云。譬如勝怨乃可為勇。</p>
<p style="margin-left:1em">又慈悲破天魔。柔和破陰魔。空破煩惱魔死魔。大品云。化一切眾生。觀一切空。魔不得便。經言。一切善法。慈為根本。忍辱第一道。無相最上。若論圓行。說不可盡。</p>
<p style="margin-left:1em">稱法師者。法。軌則也。師。訓匠也。法雖可軌。體不自弘。通之在人。五種通經。皆得稱師。舉法成其自行。皆以玅法為師。師於玅法。自行成就。故言法師。</p>
<p style="margin-left:1em">又五種人。能以玅法。訓匠於他。故舉法目師。故稱法師品也。</p>
<p style="margin-left:1em">若自軌法。若法匠他。俱名法師者。則因緣釋品也。凡多種解。皆約圓教法門釋品也。</p>
<p style="margin-left:1em">前三周是迹門正說。領解。受記竟。</p>
<p style="margin-left:1em">此下五品。是迹門流通。非止蔭益當時。復欲津洽來世。故有五品流通。法師寶塔兩品。明弘經功深福重流通。達多一品。引往弘經。彼我兼益。以證功德深重。持品。八萬大士。忍力成者。此土弘經。新得記者。他土弘經。安樂行一品。舊云接退流通。以外凡初心。欣斯勝福。願末法弘經。見聲聞畏憚。聞菩薩擯辱。</p>
<p style="margin-left:1em"><span class='note-inline'>(僭補曰。聲聞畏憚者。如淨名彈折。去華拜座等。故佛令問疾。皆答云。彼上人者。難為酬對。皆畏憚之意也。菩薩擯辱者。藏通菩薩。別教地前。及圓外凡。列為七方便。不測佛智。是擯辱之意也)</span>顧<span class='corr'>己</span>力弱。無益自他。便生退沒。佛為此人。說安樂行。依之弘法。不慮危苦。</p>
<p style="margin-left:1em">又法師品。釋尊自說弘經功福。命覔流通。寶塔品。多寶分身。且證且助。勸覓流通<span class='note-inline'>(言外凡至不慮危苦者。外凡五品。欣弘通之福。見聲聞畏憚。大士被眾擯棄。自顧觀力未深。失二利之道。意欲退者。故佛為說四安樂行。令無是患。遠彼十惱。故云不慮。且證且助者。寶塔證經故來。分身助開故集。由證由助。因募流通)</span>。</p>
<p style="margin-left:1em">△次釋經文。法師品。初長行偈頌。歎美五種法師。能持法人。</p>
<p style="margin-left:1em">後長行偈頌。歎美所持之法。又示通經方軌。</p>
<p style="margin-left:1em">初復二。一就稟道弟子門功深福重。二授道師門功深福重。</p>
<p style="margin-left:1em">弟子門又二。一佛世弟子。二滅後弟子。</p>
<p style="margin-left:1em">初因藥王告八萬者。因。憑寄也。欲以玅法。憑寄藥王。使其領受。告語八萬。皆流通也。指人問見不者。的示持經得福之人。佛世弟子又二。一揀出眾類。二揀出得記之緣。</p>
<p style="margin-left:1em">今初。</p>
</div>
<div class='div-orig'><p>爾時世尊因藥王菩薩<span class='note-inline'>(至)</span>如是等類。</p>
</div>
<div class='div-commentary'><p style="margin-left:1em">若於佛前。當機玅悟者。是多聞深解。二千五百者是也。皆<span class='corr'>已</span>現前與總別記竟。今所揀類。或是八部之類。或是四眾三乘之類。絓法華座席<span class='note-inline'>(僭補曰。絓古掛字。謂暫掛法華座席。非當機眾也。然本不可測)</span>。</p>
<p style="margin-left:1em">△二揀出得記之緣。</p>
</div>
<div class='div-orig'><p>咸於佛前<span class='note-inline'>(至)</span>當得阿耨多羅三藐三菩提。</p>
</div>
<div class='div-commentary'><p style="margin-left:1em">咸於佛前者。明其時節。值佛在座也。一句一偈者。聞法極少也。乃至一念者。時節最促也。皆與記。當得菩提者。明其聞極少。時極促。隨喜之功。遂得佛果。何況具足得聞。盡形受持。五種流通。三業供養。<span class='note-inline'>(乃至一念等者。明乘此念。必得菩提。遠因不亡。藉茲而發。不同餘善。是故簡之。究而論之。必須盡行諸佛道法。二乘記<span class='corr'>已</span>。尚經劫數。然曉其經旨。與具足何殊。但自行化他。令始末耳)</span>聞一句一偈者。聞少解淺之類。今皆與記。少者尚記。況復多深。以少況多。普廣若此。下周既爾。中上亦然。可以意知。不俟更說。見實三昧經。別與四天王記。同名火持。三十三天。同名因陀羅幢。王拘翼。同名無著。燄天。同名淨智。兜率。同名釋法王。上兩天亦通與記。不顯別名。梵天名大智力。此是聞多解深之類。今記聞少解淺之類耳。一偈一句者。增一集云。隨取經中要偈。如四諦之流者是也。十住毗婆沙云。惡賤名厭。不求名無欲。心無垢名解脫。捨擔名涅槃。惡賤於集。不求於苦。無垢是道。捨擔是滅。又云。佛語滿宿。我有四句。所謂四諦。四念處等是也。若取迹門中要句。開示悟入。乘是寶乘。遊於四方。四安樂行。勸發四意等是也<span class='note-inline'>(勸發四意者。一諸佛護念。二植眾德本。三入正定聚。四發救一切眾生之心。下疏中亦以四法。對開示悟入。雖是迹要。若顯本<span class='corr'>已</span>。即成本要。具如下辯)</span>。一念隨喜者。自未有行。但隨喜法。及人。功報尚多。況行到耶。隨喜心有二。若聞開權顯實。即於一念心中。深解非權非實之理。信佛知見。又能雙解權實。事理圓融。雖具煩惱性。能知如來秘密之藏。此即豎論隨喜。雖未得真隨喜心。能如此解。法既如此。人亦如是。此約橫論隨喜。即橫而豎。即豎而橫。故大經云。寧願少聞。多解義味。即此意也。後當更說。</p>
<p style="margin-left:1em">△二明佛滅後弟子。先出弟子類。略舉於人。例上可知。次言我亦與記。功報如前解也。</p>
</div>
<div class='div-orig'><p>佛告藥王<span class='note-inline'>(至)</span>我亦與授阿耨多羅三藐三菩提記。</p>
</div>
<div class='div-commentary'><p style="margin-left:1em"><span class='note-inline'>(一弟子門竟)</span>。</p>
<p style="margin-left:1em">△第二師門。有長行。偈頌。長行有二。先別。後總。別者。人譚上下。時譚現未。總者。無論下上。及以現未。通明逆之得罪。順之得福也。就別復二。一明現世。二明滅後。就現世又二。先明下品師。後明上品師。下品師為二。初明師相。次明師功報。</p>
<p style="margin-left:1em">今初。</p>
</div>
<div class='div-orig'><p>若復有人受持讀誦<span class='note-inline'>(至)</span>乃至合掌恭敬。</p>
</div>
<div class='div-commentary'><p style="margin-left:1em">師相者。即是五種法師。十種供養也<span class='note-inline'>(十種供養者。一華。二香。三瓔珞。四末香。五塗香。六燒香。七旛葢。八衣服。九技樂。十合掌也)</span>。</p>
<p style="margin-left:1em">△次明下品功報也。</p>
</div>
<div class='div-orig'><p>藥王當知<span class='note-inline'>(至)</span>廣演分別玅法華經。</p>
</div>
<div class='div-commentary'><p style="margin-left:1em">曾供養者。先因深也。愍眾生故。生此人間。明現功大也。若有人問下。明未來報重也。</p>
<p style="margin-left:1em">△二明上品師。亦二。先況出上品師相。次明上品功報也。</p>
</div>
<div class='div-orig'><p>何況盡能受持種種供養者<span class='note-inline'>(至)</span>廣演此經。</p>
</div>
<div class='div-commentary'><p style="margin-left:1em"><span class='note-inline'>(現世師竟)</span>。</p>
<p style="margin-left:1em">△二明滅後師。亦有下上。下品亦二。先出下品人者。即是但豎得其意。</p>
</div>
<div class='div-orig'><p>若是善男子善女人<span class='note-inline'>(至)</span>乃至一句。</p>
</div>
<div class='div-commentary'><p style="margin-left:1em">有慧無聞。止堪竊說。未可處眾。故是下品之師。竊為一人說一句者。雖得一句之解。既不廣聞。多學異義。不可眾中而說。一切問難。有所不通。便令正理。不得弘宣。如釋論明。有慧無聞。譬如小雨無雷。若欲申此一句。正言且當竊說耳。</p>
<p style="margin-left:1em">△二明其功報。</p>
</div>
<div class='div-orig'><p>當知是人。則如來使。如來所遣。行如來事。</p>
</div>
<div class='div-commentary'><p style="margin-left:1em">經是如智所說。說於如理。今日行人秉此如教。宣於如理。即是如來所使也。行如來事者。如智照如理為事。今日行人。依如教。行如理。即是行如來事也。一如智。一如理。化眾生為事。今日行人。能有大悲。以此經中真如之理為眾說。令他利益生。亦名行如來事也。觀心解。如來使者。智心觀境。境即真如。境來發智。智為如所使也。如來所遣者。觀智從如中來也。行如來事者。歷一切法。無不真如。真如即佛事也。</p>
<p style="margin-left:1em">△二明上品人。略不格量功報。此意可知也。</p>
</div>
<div class='div-orig'><p>何況於大眾中。廣為人說。</p>
</div>
<div class='div-commentary'><p style="margin-left:1em"><span class='note-inline'>(一別明竟)</span>。</p>
<p style="margin-left:1em">△第二總明五種法師。逆者得罪。順者得福也。</p>
</div>
<div class='div-orig'><p>藥王若有惡人<span class='note-inline'>(至)</span>三菩提故。</p>
</div>
<div class='div-commentary'><p style="margin-left:1em">此中罪福不論福田濃瘠。但約初後心。明其輕重。初心學人。既具煩惱。若加障礙。則所學事廢。故獲罪多。佛則平等。惡不干偪。豈能障礙。故言罪輕。供養亦爾。此人有待。若得供養。所修事成。故施其福勝。佛則無待。眾事滿足。雖復獻供。於佛無益。故言報劣。譬如王子在難。供奉所須。其功甚大。若辱王種。獲罪不輕。故罪福俱重。若獻大王衣食。為要事微。汝欲侵陵。不能致損。故罪福俱薄。</p>
<p style="margin-left:1em">藥王下。明讀誦。如佛莊嚴。即是順之得福。佛以定慧莊嚴。此人能修定慧故也。為如來肩荷者。在背為荷。在肩為擔。修非權非實法身之體。即是為如來荷。能權能實二智之用。即是為如來擔。隨所向方應向禮者。上明以法為師。今明堪為物師。此人趣向。悉與實相相應。皆可敬順。順即是向。敬即是禮。敬而順之。與供養等<span class='note-inline'>(二總明竟)</span>。</p>
<p style="margin-left:1em">△第二偈頌。有十六行為三。初二偈。不頌長行。別獎勸自行利他。</p>
</div>
<div class='div-orig'><p>爾時世尊。欲重宣此義而說偈言。</p>
<p>若欲住佛道<span class='note-inline'>(至)</span>并供養持者。</p>
</div>
<div class='div-commentary'><p style="margin-left:1em">△次十三行。頌上師門別總。後一行歎經。頌別總中又二。初七行頌別。後六行頌總。上別門有現未。今初四行頌現。後三行頌未。現未二師。各有上下。今初一行頌。現下品上。半出法師。下半出功報也。</p>
</div>
<div class='div-orig'><p>若有能受持。玅法華經者。當知佛所使。愍念諸眾生。</p>
</div>
<div class='div-commentary'><p style="margin-left:1em">△次三行。頌現在上品師。初半行出上品師。第二二行半。頌功報也。</p>
</div>
<div class='div-orig'><p>諸有能受持<span class='note-inline'>(至)</span>供養說法者。</p>
</div>
<div class='div-commentary'><p style="margin-left:1em">△後三行頌未來二。初二行超頌。況出上品師。於中初半行頌法師。長行中本闕功報。今偈則有。二一行半。明功報也。</p>
</div>
<div class='div-orig'><p>吾滅後惡世<span class='note-inline'>(至)</span>冀得須臾聞。</p>
</div>
<div class='div-commentary'><p style="margin-left:1em">△次一行。結頌下品師。上半行頌出人。下半行頌功報也。</p>
</div>
<div class='div-orig'><p>若能於後世。受持是經者。我遣在人中。行於如來事。</p>
</div>
<div class='div-commentary'><p style="margin-left:1em"><span class='note-inline'>(初別頌竟)</span>。</p>
<p style="margin-left:1em">△第二六行。頌上總門亦二。初二行。頌逆者得罪。二四行。頌順之得福也。</p>
</div>
<div class='div-orig'><p>若於一劫中<span class='note-inline'>(至)</span>我今獲大利。</p>
</div>
<div class='div-commentary'><p style="margin-left:1em">△第三一行。歎經尊玅。</p>
</div>
<div class='div-orig'><p>藥王今告汝。我所說諸經。而於此經中。法華最第一。</p>
</div>
<div class='div-commentary'><p style="margin-left:1em"><span class='note-inline'>(上長行偈頌歎美五種法師竟)</span>。</p>
<p style="margin-left:1em">△第二歎所持法。及弘經方軌。所持法是自軌法。弘經法是軌他法。有長行偈頌。長行初歎經法。次歎方軌。歎法為五。一約法歎。亦格量歎。二約人歎。三約處歎。四約因歎。五約果歎。法玅故人貴。人貴故處尊。處尊因圓。因圓果極也。</p>
<p style="margin-left:1em">今初約法歎。</p>
</div>
<div class='div-orig'><p>爾時佛復告藥王<span class='note-inline'>(至)</span>猶多怨嫉況滅度後。</p>
</div>
<div class='div-commentary'><p style="margin-left:1em">初歎法者。<span class='corr'>已</span>今當說。此經為最。言<span class='corr'>已</span>者。大品<span class='corr'>已</span>上漸頓諸說也。今者。同一座席。謂無量義經也。當者。謂涅槃也。大品等漸頓。皆帶方便。取信為易。今無量義。一生無量。無量未還一。是亦易信。今法華論法。一切差別。融通歸一法。論人。則師弟本迹俱皆久遠。二門悉與昔反。難信難解。當鋒難事。法華<span class='corr'>已</span>說。涅槃在後。則易可信也<span class='note-inline'>(當鋒者。法華在前。如大陳難破。涅槃在後。如餘黨不難。初當先鋒。斯為不易)</span>。秘要之藏者。隱而不說為秘。總一切為要。真如實相。包蘊為藏。不可分布者。法玅難信。深智可授。無智益罪。故不可妄說也。從昔<span class='corr'>已</span>來。未曾顯說者。於三藏中。不說二乘作佛。亦不明師弟本迹。方等般若。雖說實相之藏。亦未說五乘作佛。亦未發迹顯本。頓漸諸經。皆未融會。故名為秘。此經具說昔所秘法。即是開秘密藏。亦即是秘密藏。如此秘藏。未曾顯說。如來在世。猶多怨嫉者。四十餘年。不得即說。今雖欲說。而五千尋即退座。佛世尚爾。何況未來理在難化也。</p>
<p style="margin-left:1em">△二約人歎。</p>
</div>
<div class='div-orig'><p>藥王當知<span class='note-inline'>(至)</span>則為如來手摩其頭。</p>
</div>
<div class='div-commentary'><p style="margin-left:1em">此法在人。則人尊貴。如來衣覆者。即是修學大忍為衣也。上文云。如來莊嚴也。佛護念者。實相為佛。實智為子。尊崇實相。發生實智。即為諸佛所護念也。四信為信力。四弘為願力。大智為善根力也。信則信理。理即法身。志願是立行。行即解脫。善根。根固難動。此即般若。當知三力。即是三德秘密之藏。初心捿此。與佛不殊。故名與如來共宿也。又信力修畢竟空如來智。如來捿畢竟空為舍。此人信力。亦學畢竟空。故與如來共宿。手摩頭者。此人以願力善力。自行權實以為機感。機感名頭。如來以化他權實二智名手。開發前人自行權實之頭。感應道交。故名摩頭。摩頭。即授記也。</p>
<p style="margin-left:1em">△三約處歎。</p>
</div>
<div class='div-orig'><p>藥王在在處處<span class='note-inline'>(至)</span>皆近阿耨多羅三藐三菩提。</p>
</div>
<div class='div-commentary'><p style="margin-left:1em">此法在處。即處貴。夫佛生處。得道。轉法輪。入涅槃等處。法王所遊。皆應起塔。此經是法身生處。得道之場。法輪正體。大涅槃窟。此經所在。須塔供養。不復安舍利者。釋論云。碎骨是生身舍利。經卷是法身舍利。此經是法身舍利。不須更安生身舍利。生法二身。各有全碎。皆可解云云。</p>
<p style="margin-left:1em"><span class='note-inline'>(引論證生法二身。各有全碎云云者。今釋出四相。生身全碎。如釋迦多寶。法身二者。諸方便教。法身碎也。法華一實。法身全也。四教五時。委簡可見。故知諸經。全碎相半。唯此法華。法身全耳。更無餘法。便入實故)</span>。</p>
<p style="margin-left:1em"><span class='note-inline'>(僭補曰。釋迦多寶。同坐一塔。生身全也。諸佛火後舍利。為眾生作福田者。生身碎也)</span>。</p>
<p style="margin-left:1em">△四舉因歎。</p>
</div>
<div class='div-orig'><p>藥王。多有人在家出家<span class='note-inline'>(至)</span>乃能善行菩薩之道。</p>
</div>
<div class='div-commentary'><p style="margin-left:1em">未善行者。稟前三教。即是碎散法身舍利。未能巧度。若入圓教。即是全身舍利。則是巧度。為善行也。</p>
<p style="margin-left:1em">△五舉果歎。文為五。一明近果。二開譬。三合譬。四釋近。五揀非。</p>
<p style="margin-left:1em">今初。</p>
</div>
<div class='div-orig'><p>其有眾生求佛道者<span class='note-inline'>(至)</span>得近阿耨多羅三藐三菩提。</p>
</div>
<div class='div-commentary'><p style="margin-left:1em">當知必得近三菩提果者。安樂行中。名為近處。此菩提果。佛眼佛智知見處為體。則有二種。一者初心菩提。二者後心菩提。今言近者。正近初住菩提。又望圓果而修圓因。得似解者。名之為近。前約因歎修通別因。即是未善。去圓果遠也。若修圓因。即是善行。去圓果近也。今以圓如實智為因。還以為果。道前真如。即是正因。道中真如。即為緣因。亦名了因。道後真如。即是圓果。故普賢觀云。大乘因者。即是實相。大乘果者。亦是實相。釋論云。初觀實相名因。觀竟名果。就理而論。真如實相。本無因果。亦非前後。若約眾生修行。則有前後。及以因果也。</p>
<p style="margin-left:1em">△二開譬。</p>
</div>
<div class='div-orig'><p>藥王譬如有人渴乏須水<span class='note-inline'>(至)</span>其心決定知水必近。</p>
</div>
<div class='div-commentary'><p style="margin-left:1em">此譬有觀門教門二釋。觀門者。眾生之心。具諸煩惱名高原。修習觀智名穿掘。方證理味。如得清水。依通觀。乾慧地如乾土。性地為溼土泥。見諦為得清水。</p>
<p style="margin-left:1em">別觀。從假入空。但見空。不見不空。斷四住。如鑿乾土。去水尚遠。從空出假。先知非假。今知非空。因是二觀。得入中道。能伏無明。轉見濕土。去水則近也。</p>
<p style="margin-left:1em">圓觀中道。非空非假。而照空假。如漸至溼泥。四住<span class='corr'>已</span>盡。無明<span class='corr'>已</span>伏。<span class='corr'>已</span>得中道相似圓解。故言如泥。若入初住。發真中解。即破無明。如泥澄清。得見中道。如見清水。法華論云。佛性水。當知次第次約教門者。土譬經教。水喻中道。教詮中道。如土含水。三藏教門。未詮中道。猶如乾土。方等般若。帶於方便。說中道義。如見溼土。法華教。正直顯露。說無上道。如見泥。因法華教。生聞思修。即悟中道。真見佛性。所發真慧。不復依文。如獲清水。無復土相。故華嚴云。十住菩薩初發心時。即得菩提。知一切法。即心自性。成就慧身。不由他悟也。</p>
<p style="margin-left:1em">△三合譬。</p>
</div>
<div class='div-orig'><p>菩薩亦復如是<span class='note-inline'>(至)</span>必知得近阿耨多羅三藐三菩提。</p>
</div>
<div class='div-commentary'><p style="margin-left:1em">於法華中。獲聞思修。即是圓觀三慧。方能近果。非乾溼等教中聞思修也。</p>
<p style="margin-left:1em">△四釋得近意也。</p>
</div>
<div class='div-orig'><p>所以者何<span class='note-inline'>(至)</span>成就菩薩而為開示。</p>
</div>
<div class='div-commentary'><p style="margin-left:1em">一切菩薩者。明諸權因也。三菩提者。明一切權果也。權因權果。皆攝屬此經。如乾溼等土。悉依於水。故言攝屬也。開方便門。示真實相者。昔所不說。今皆說之。昔說一切世間治生產業。何曾不是方便。今皆開之。即是實相。不相違背。昔說小乘方便。及小乘果。其小乘果。尚非實相門。況小方便。而當是門。令皆開之。即是實相。汝等所行。是菩薩道。決了聲聞法。是諸經之王。昔說二為方便門者。今皆開之。即是實相。寧復是門。咸令眾生。開示悟入佛之知見。一色一香。無非佛法。若門若非門。悉皆開之。示真實相。顯佛性水。若不開者。則深固幽遠。無人能到。而今開之。即得見水。無乾土也。</p>
<p style="margin-left:1em">又作三慧釋。一切皆屬此經。即圓聞慧也。此經開方便。即圓思慧也。示真實相者。即圓修慧也。此三幽遠。佛今開示。即得覩真。</p>
<p style="margin-left:1em">△五揀非。</p>
</div>
<div class='div-orig'><p>藥王若有菩薩<span class='note-inline'>(至)</span>當知是為增上慢者。</p>
</div>
<div class='div-commentary'><p style="margin-left:1em">若菩薩聞此說驚疑。是新發意。聲聞是上慢。悉是乾土。尚非溼土。況見水耶<span class='note-inline'>(上歎所持法竟)</span>。</p>
<p style="margin-left:1em">△第二略示弘經方法。又為二。一示方法。二明利益。</p>
<p style="margin-left:1em">今初。</p>
</div>
<div class='div-orig'><p>藥王。若有善男子。善女人。如來滅後。欲為四眾。說是法華經者。云何應說<span class='note-inline'>(設問徵起)</span>。是善男子。善女人。入如來室。著如來衣。坐如來座。爾乃應為四眾。廣說斯經<span class='note-inline'>(標三法)</span>。如來室者。一切眾生中大慈悲心是。如來衣者。柔和忍辱心是。如來座者。一切法空是<span class='note-inline'>(釋三法)</span>。安住是中。然後以不懈怠心。為諸菩薩及四眾。廣說是法華經<span class='note-inline'>(勸修三法)</span>。</p>
</div>
<div class='div-commentary'><p style="margin-left:1em">修如來室。是大慈悲。若就同體。即法身也。若庇蔭眾生。即是解脫。能令眾生。會於同體。即是般若。</p>
<p style="margin-left:1em">修如來衣。是柔和忍辱。若就所覆。即法身也。若能覆。即寂滅忍也。若和光利物。即解脫也。</p>
<p style="margin-left:1em">修如來座。即諸法空。若就能坐。即般若。若所坐。即法身。身座冥稱。即解脫也。</p>
<p style="margin-left:1em">又大慈安樂。即資成軌。柔和伏嗔。即觀照軌。坐座。即真性軌。安樂行中。還廣此三法。</p>
<p style="margin-left:1em">上文如來莊嚴者。即此衣也。如來肩所荷者。即此座也。擔者。即擔運。是入室也。</p>
<p style="margin-left:1em">△第二舉五利益勸獎流通。</p>
</div>
<div class='div-orig'><p>藥王。我於餘國遣化人。為其集聽法眾<span class='note-inline'>(一遣化人)</span>。亦遣化比丘。比丘尼。優婆塞。優婆夷。聽其說法。是諸化人。聞法信受。隨順不逆<span class='note-inline'>(二遣化四眾)</span>。若說法者。在空閑處。我時廣遣天。龍。鬼神。乾闥婆。阿修羅等。聽其說法<span class='note-inline'>(三遣化八部)</span>。我雖在異國。時時令說法者。得見我身<span class='note-inline'>(四見佛身)</span>。若於此經。忘失句逗。我還為說。令得具足<span class='note-inline'>(五與總持)</span>。</p>
</div>
<div class='div-commentary'><p style="margin-left:1em">若初心未淳。止可遣化人。未可遣化四眾八部。若見天龍。倚此自高。妨損其道。故不可令見。若心無倚著。則堪見佛。況復天龍。以得總持。自證利益也。</p>
<p style="margin-left:1em">△二偈頌。有十八行半。為三。初一行總勸。</p>
</div>
<div class='div-orig'><p>爾時世尊。欲重宣此義而說偈言。</p>
<p>欲捨諸懈怠。應當聽此經。是經難得聞。信受者亦難。</p>
</div>
<div class='div-commentary'><p style="margin-left:1em">△次十六行半。頌上長行。有四。初一行半頌開譬。</p>
</div>
<div class='div-orig'><p>如人渴須水<span class='note-inline'>(至)</span>決定知近水。</p>
</div>
<div class='div-commentary'><p style="margin-left:1em">△二有二行半。頌合譬。</p>
</div>
<div class='div-orig'><p>藥王汝當知<span class='note-inline'>(至)</span>近於佛智慧。</p>
</div>
<div class='div-commentary'><p style="margin-left:1em">△三有三行半。頌上通經方軌。</p>
</div>
<div class='div-orig'><p>若人說此經<span class='note-inline'>(至)</span>念佛故應忍。</p>
</div>
<div class='div-commentary'><p style="margin-left:1em">△四有九行。頌利益。文六。初一行。總明如來以五事利益之意。</p>
</div>
<div class='div-orig'><p>我千萬億土。現淨堅固身。於無量億劫。為眾生說法。</p>
</div>
<div class='div-commentary'><p style="margin-left:1em">正由應身徧滿十方。能為五事守護行人<span class='note-inline'>(五事如前列。即遣化人等。亦如下頌說)</span>。</p>
<p style="margin-left:1em">△二一行半。頌遣化四眾。</p>
</div>
<div class='div-orig'><p>若我滅度後<span class='note-inline'>(至)</span>供養於法師。</p>
</div>
<div class='div-commentary'><p style="margin-left:1em">△三一行半。頌遣化人。</p>
</div>
<div class='div-orig'><p>引導諸眾生<span class='note-inline'>(至)</span>為之作衛護。</p>
</div>
<div class='div-commentary'><p style="margin-left:1em">△四二行。頌令得總持。</p>
</div>
<div class='div-orig'><p>若說法之人<span class='note-inline'>(至)</span>為說令通利。</p>
</div>
<div class='div-commentary'><p style="margin-left:1em">△五一行。頌令得見佛。</p>
</div>
<div class='div-orig'><p>若人具是德。或為四眾說。空處讀誦經。皆得見我身。</p>
</div>
<div class='div-commentary'><p style="margin-left:1em">△六二行。頌遣八部。</p>
</div>
<div class='div-orig'><p>若人在空閑<span class='note-inline'>(至)</span>能令大眾喜。</p>
</div>
<div class='div-commentary'><p style="margin-left:1em"><span class='note-inline'>(上頌長行竟)</span>。</p>
<p style="margin-left:1em">△後一行結勸。</p>
</div>
<div class='div-orig'><p>若親近法師。速得菩薩道。隨順是師學。得見恒沙佛。</p>
</div>
<div class='div-commentary'><p style="margin-left:1em"><span class='note-inline'>(法師品竟)</span>。</p>
</div></div>
<div class='div-other'><a id='mulu22' />
<div class='div-commentary'><p style="margin-left:1em">△先申品目。次釋經文。</p>
<p style="margin-left:1em">今初。</p>
</div>
<div class='div-orig'><p>玅法蓮華經見寶塔品第十一</p>
</div>
<div class='div-commentary'><p style="margin-left:1em">釋見寶塔品。梵言塔婆。此翻方墳。亦言靈廟。又言支提。無骨身者也。此塔既有全身不散。則不稱支提。阿含明四支微<span class='note-inline'>(即支提)</span>。謂生處。得道。轉法輪。入滅。四處起塔。今之寶塔。是先佛入滅靈廟。經云。佛三種身。從此經生。諸佛於此而坐道場。諸佛於此而轉法輪。諸佛於此而般涅槃。秪此法華。即是三世諸佛之四支提。先佛<span class='corr'>已</span>居。今佛竝坐。當佛亦然。此塔出來。明顯此事。四眾皆覩。故言見寶塔品。</p>
<p style="margin-left:1em">瓔珞經。善吉問。生身全身碎身。功德等耶。佛言。不等。生身言教化。訓三業。具足清淨。眾生得至道場。全碎舍利。正可威神光明。供養得福。是故不等。</p>
<p style="margin-left:1em">又問。頂王如來。十二那術劫<span class='note-inline'>(即那由他)</span>。說法教化。舍利亦爾。此應是等。佛言。皆頂王如來神力所作耳。彼經格全碎舍利。皆由生身佛力。今經格生身全碎舍利。法身徧圓舍利。皆從經出。顯此經功德。弘持力大。從地涌來。證明此事。四眾皆覩。故言見寶塔品。</p>
<p style="margin-left:1em">北地師云。佛為身子說經時。寶塔<span class='corr'>已</span>現。為作證明。若說經竟。來證何等。經家作次第。安置三周後耳。此乃人情。則不可信。今依薩雲分陀利經云<span class='note-inline'>(即玅法蓮華)</span>。佛說法華無央數偈時。有七寶塔。從地湧出。中有金床。床上有佛。字袍休蘭羅<span class='note-inline'>(梵語)</span>。漢言大寶<span class='note-inline'>(即多寶)</span>。歎釋尊言。我故來供養。願坐我金床。更為我說薩雲分陀利。依此經證。即是說三周後。更請壽量。明文聖說。而不肎用。人之穿鑿。那可承耶。</p>
<p style="margin-left:1em">此塔正為證前請後。從地湧出。四眾皆覩。故言見寶塔品。</p>
<p style="margin-left:1em">表三身者。多寶表法佛。釋尊表報佛。分身表應佛。三佛雖三。而不一異。應作如是說。如此信解也。</p>
<p style="margin-left:1em">塔出為兩。一發音聲以證前。開塔以起後。證前者。證三周說法。皆是真實。若略言真實者。皆與實相相應也。若廣言真實者。離四句。絕百非也。若處中說者。八不名真實。塔從地湧示不滅。分座共坐示不生。入塔示不常。現塔示不斷。分身示不一。全身示不異。多寶讓座示不來。釋迦坐半座示不去。八不顯然。故是真實。又證迹門流通。持經功深。弘宣力大。皆真實也。平等大慧者。與般若云何。釋論七十九雲。般若是三世諸佛玅法。如一城門。四方皆入。當知般若。亦稱玅法。此經稱平等大慧。二文相指。其意可知。</p>
<p style="margin-left:1em">起後者。若欲開塔。須集分身。明玄付囑。聲徹下方。召本弟子。論於壽量<span class='note-inline'>(言明玄等者。略舉經題。玄收一部。故云。佛欲以此玅法等也)</span>。久遠之塔。從地湧出。開自在神通之力。顯過去世益物也。發大音聲。開師子奮迅之力。顯現在十方。開權顯實也。有大誓願。未來諸佛。若說此經。我之寶塔。皆到其所。為作證明。開大勢威猛之力。顯未來常住不滅也。</p>
<p style="margin-left:1em">又塔在空中。亦證前起後。七方便人。藏理未開。無明所隱。如塔在地。聞三周。開三顯實。開佛知見。顯出法身。如塔湧空。此即證前。修得法身。久<span class='corr'>已</span>明著。如塔在空。無能開者。表本地久成。眾所不識。若發迹顯本。了達無疑。此即起後也。</p>
<p style="margin-left:1em">觀心解者。依經修觀。與法身相應。境智必會。如塔來證經。境智既會。則大報圓滿。如釋迦與多寶同坐一座。以大報圓故。隨機出應。如分身皆集。由多寶出故。則三佛得顯。由持經故。即具三身。普賢觀雲。佛三種身。從方等生。即此義也。</p>
<p style="margin-left:1em">△次釋經文。此品有長行偈頌。長行有三。一明多寶湧現。二明分身遠集。三明釋迦唱募。初文有六。一塔現之相。二諸天供養。三多寶稱歎。四時眾驚疑。五大樂說問。六如來答。</p>
<p style="margin-left:1em">今初。</p>
</div>
<div class='div-orig'><p>爾時佛前有七寶塔<span class='note-inline'>(至)</span>高至四天王宮。</p>
</div>
<div class='div-commentary'><p style="margin-left:1em">七寶為塔者。明法身之地。以性德七覺。七聖財。寶塔者。實相之境。法身所依處也。高五百由旬者。是二萬里。豎明因中萬行。果中萬德也。廣二百五十由旬。即是一萬里。橫用萬善莊嚴也。地者。無明心地也。以無所破。破於無明。以無所住。住第一義空。種種寶物者。眾多定慧而莊挍也。欄楯。是總持也。龕室千萬者。無量慈悲之室。亦是無量空舍。幢旛。是神通勝相也。垂寶瓔珞者。四十地功德。上莊嚴法身。下被眾生也。寶鈴萬億者。八音四辯也。四面出香者。四諦道風吹四德香也。高至四天王宮者。窮四諦理也。</p>
<p style="margin-left:1em">△二諸天供養。</p>
</div>
<div class='div-orig'><p>三十三天雨天曼陀羅華<span class='note-inline'>(至)</span>恭敬尊重讚歎。</p>
</div>
<div class='div-commentary'><p style="margin-left:1em">事解可知。更復約理。三十心為三十。十地為一。等覺為一。玅覺為一。合為三十三。同依實相境也。雨天曼陀羅者。初心亦具四十二地功德。後心亦爾。皆以四十地所有因華歸向法身也。餘諸天龍下。即是內凡外凡等。亦依實相向果行因也。</p>
<p style="margin-left:1em">△三多寶稱歎。正證前開權顯實不虗也。</p>
</div>
<div class='div-orig'><p>爾時寶塔中出大音聲<span class='note-inline'>(至)</span>如所說者皆是真實。</p>
</div>
<div class='div-commentary'><p style="margin-left:1em">平等大慧者。即是諸佛智慧。如前行步平正義也。平等有二。一法等。即中道理。二眾生等。一切眾生。同得佛慧。大者。如前高廣義也。約觀心者。空觀豎等。假觀橫等。中觀橫豎平等。平等雙照。即是平等大慧也。如是如是者。一如法相是。二如根性是。皆是真實也<span class='note-inline'>(僭補曰。一如法相是者。如諸法實相。二如根性是者。如上中下三根。作三周說。皆是真實。故言如法相是。如根性是也)</span>。</p>
<p style="margin-left:1em">△四時眾驚疑。</p>
</div>
<div class='div-orig'><p>爾時四眾見大寶塔住在空中<span class='note-inline'>(至)</span>却住一面。</p>
</div>
<div class='div-commentary'><p style="margin-left:1em">△五大樂說因疑請問。若望下答意。應為三問。一問何因有此塔。二問何故塔從地出。三問何故發是音聲也。</p>
</div>
<div class='div-orig'><p>爾時有菩薩摩訶薩<span class='note-inline'>(至)</span>發是音聲。</p>
</div>
<div class='div-commentary'><p style="margin-left:1em">△第六佛答此三。一先答第二問。此佛有願。為證法華。故從地湧出也。</p>
</div>
<div class='div-orig'><p>爾時佛告大樂說菩薩<span class='note-inline'>(至)</span>為作證明讚言善哉。</p>
</div>
<div class='div-commentary'><p style="margin-left:1em">△二追答第一問。由彼佛命。令造此塔也。</p>
</div>
<div class='div-orig'><p>彼佛成道<span class='corr'>已</span><span class='note-inline'>(至)</span>應起一大塔。</p>
</div>
<div class='div-commentary'><p style="margin-left:1em">△三答第三。為作證明故。發是音聲也。</p>
</div>
<div class='div-orig'><p>其佛以神通願力<span class='note-inline'>(至)</span>讚言善哉善哉。</p>
</div>
<div class='div-commentary'><p style="margin-left:1em">釋論明多寶佛。不得說法而取滅度。師解不爾彼佛告諸比丘。比丘。即是受化之人。何謂不說。當是多寶。亦得開三。不得顯實。故釋論雲。不得說法耳。以是義故。雖復滅度。在在處處。有說法華經。便隨喜作證也<span class='note-inline'>(告比丘等者。驗具四眾。非不說法。當是多寶者。問。十方世界。豈無一佛。不得開顯。不開顯者。皆應發願。何獨多寶。若不發願。佛道不同。若發願者。皆合聽經。又諸佛化。皆預照機。豈成佛竟。不得開顯。方始發願。答。同與不同。開與不開。有願無願。皆是隨緣。若宜有願。皆悉盡來。何慮不集。後方發願。亦是鑑物)</span>。</p>
<p style="margin-left:1em"><span class='note-inline'>(僭補曰。按經。多寶如來。因地行菩薩道時。作大誓願。若我成佛。滅度之後。於十方國土。有說法華經處。我之塔廟。為聽是經故。湧現其前。為作證明。讚言善哉。似非釋論所云。多寶不得說法而取滅度。亦非大師釋雲。當是多寶佛。亦得開三。不得顯實。故論雲。不得說法耳。又非荊溪所云。同與不同。開與不開。有願無願。皆是。隨緣鑒物等。如上三說。似與多寶佛行菩薩道時。發大誓願之意。不相符合。所謂意者。方便品偈云。諸佛與出世。懸遠值遇難。正使出於世。說是法復難。無量無數劫。聞是法亦難。能聽是法者。斯人亦復難。譬如優曇華。一切皆愛樂。天人所希有。時時乃一出。聞法歡喜讚。乃至發一言。則為<span class='corr'>已</span>供養。一切三世佛。是人甚希有。過於優曇華。此偈四行半。前二行具四難。一值佛難。二說是法難。三聞法難。四能聽者難。由此四難故。多寶如來。因地發願。修是玅法。成佛。則宣是玅法。滅度之後。十方諸佛有說法華經處。佛之塔廟。從地涌出。證明讚善。以難遇故。慶幸遭逢。尊重不捨也。後二行半偈。前一行舉曇華喻。喻時乃一出也。次一行半。正約法說。謂聞法歡喜。一言讚善。其所得功德。為供三世諸佛。而是人希有。過於優曇也。過優曇。即是過諸佛。滅後證經。十方諸佛。無有一佛與多寶佛等者。又滅度<span class='corr'>已</span>來。無央數劫。而十方諸佛。無有一佛不說法華經者。其塔皆湧現。聞法證明。出聲讚善。曷可思議耶。又此證明讚善。亦即是多寶佛滅度之後。以全身寶塔。為現前大眾。二門開顯。說玅法蓮華經。又多寶如來法界身雲。於十方國土。處處誕生成佛。轉玅法輪。而其塔。亦即十方國土。諸佛說玅法華經處。湧現其前。聞法讚善。無前無後。一時竝現。葢為多寶佛。與十方諸佛。同乘一如。成最正覺。三際一時。十方一處。尊重玅法。處處證經。無時暫離。與虗空等。與法性等。無盡無盡。不可思議也)</span>。</p>
<p style="margin-left:1em"><span class='note-inline'>(一多寶涌現竟)</span>。</p>
<p style="margin-left:1em">△第二明分身遠集。就此有七。一樂說請見多寶。二應集分身。三樂說請集。四放光遠召。五諸佛同來。六嚴淨國界。七與欲開塔。</p>
<p style="margin-left:1em">今初。</p>
</div>
<div class='div-orig'><p>是時大樂說菩薩<span class='note-inline'>(至)</span>我等願欲見此佛身。</p>
</div>
<div class='div-commentary'><p style="margin-left:1em">釋初請雲。以佛神力者。欲開塔。須集佛。集佛即付囑。付囑即召下方。下方出。即應開近顯遠。此是大事之由。豈非佛神力令問也。</p>
<p style="margin-left:1em">△二應集分身。</p>
</div>
<div class='div-orig'><p>佛告大樂說菩薩<span class='note-inline'>(至)</span>今應當集。</p>
</div>
<div class='div-commentary'><p style="margin-left:1em">△三樂說請集。</p>
</div>
<div class='div-orig'><p>大樂說白佛言世尊<span class='note-inline'>(至)</span>禮拜供養。</p>
</div>
<div class='div-commentary'><p style="margin-left:1em">△四放光遠召。</p>
</div>
<div class='div-orig'><p>爾時佛放白毫一光<span class='note-inline'>(至)</span>亦復如是。</p>
</div>
<div class='div-commentary'><p style="margin-left:1em">△五諸佛同來。</p>
</div>
<div class='div-orig'><p>爾時十方諸佛<span class='note-inline'>(至)</span>并供養多寶如來寶塔。</p>
</div>
<div class='div-commentary'><p style="margin-left:1em">△六嚴淨國界有三。一變娑婆世界。</p>
</div>
<div class='div-orig'><p>時娑婆世界即變清淨<span class='note-inline'>(至)</span>猶故未盡。</p>
</div>
<div class='div-commentary'><p style="margin-left:1em">△二八方。各更變二百萬億那由他。</p>
</div>
<div class='div-orig'><p>時釋迦牟尼佛<span class='note-inline'>(至)</span>諸天寶華徧布其地。</p>
</div>
<div class='div-commentary'><p style="margin-left:1em">△三八方。又各變二百萬億那由他。</p>
</div>
<div class='div-orig'><p>釋迦牟尼佛<span class='note-inline'>(至)</span>徧滿其中。</p>
</div>
<div class='div-commentary'><p style="margin-left:1em">三變淨土者。此三昧有三。初變是八背捨。變穢為淨。二變是八勝處。轉變自在。三變是十一切處。於境無礙。又三變表破三惑。</p>
<p style="margin-left:1em"><span class='note-inline'>(僭補曰。圓覺雲。一世界清淨故。多世界清淨。乃至盡於虛空。圓裹三世。一切清淨。平等不動。經云。三變者。如大師所表。八背捨等三種法門。三周開顯後。同歸圓乘。與圓覺等。是法華三昧也)</span>。</p>
<p style="margin-left:1em"><span class='note-inline'>(六嚴淨國界竟)</span>。</p>
<p style="margin-left:1em">△第七與欲開塔復五。一諸佛問訊說欲。二釋迦開塔。三四眾皆同見聞。四二佛分座而坐。五四眾請加。</p>
<p style="margin-left:1em">今初。</p>
</div>
<div class='div-orig'><p>是時諸佛各在寶樹下<span class='note-inline'>(至)</span>亦復如是。</p>
</div>
<div class='div-commentary'><p style="margin-left:1em">諸佛同與欲開塔。如僧中作法與欲意也。大集明若干佛與欲。華嚴亦說十方若干佛同說華嚴。大品亦云。千佛同說般若。皆不雲是釋迦分身。準今經者。應是分身。彼帶方便。故時中不顯說耳。今經非但數多。亦直說是分身。咸來與欲也<span class='note-inline'>(如僧中與欲者。不必全同僧中法事。故云如耳。多寶願力。須諸佛集。復令時會。知分身多故。此諸佛為開塔集。集又不至。但遣侍者傳問訊等。狀如與欲。故諸侍者。但申問訊。無說欲辭。大集若干諸佛與欲者。於欲色二界大空亭中。廣集十方一切諸佛。二十一雲。南方有佛。名曰金藏。彼諸菩薩。見光明<span class='corr'>已</span>。問於彼佛。彼佛答雲。北方世界。有佛名釋迦牟尼。欲為大眾說法。破大憍慢。遣使從我索欲。我今與之。餘方亦爾。各令一大菩薩。與十恒沙諸菩薩等來此。偈讚亦無別欲詞。大品亦千佛同說。今<span class='corr'>已</span>開權。次欲顯遠。使諸佛道同故。令諸佛與欲。有人問。眾俱在空。分身何故猶處於地。今答時眾<span class='corr'>已</span>聞迹門開權。初入寂光之土。故以居空表之。分身示迹。各有所化之土。故地居以表之。又釋迦不久顯本。亦先居空以表之。各有致。不須疑也)</span>。</p>
<p style="margin-left:1em">△二釋迦開塔。</p>
</div>
<div class='div-orig'><p>爾時釋迦牟尼佛<span class='note-inline'>(至)</span>如却關鑰開大城門。</p>
</div>
<div class='div-commentary'><p style="margin-left:1em">開塔者。即是開權。見佛者。即是顯實。亦是證前<span class='note-inline'>(迹門開權顯實)</span>。復將開後<span class='note-inline'>(本門開迹顯本)</span>。如却關鑰者。却障機動也。</p>
<p style="margin-left:1em">△三四眾皆同見聞。</p>
</div>
<div class='div-orig'><p>即時一切眾會<span class='note-inline'>(至)</span>及釋迦牟尼佛上。</p>
</div>
<div class='div-commentary'><p style="margin-left:1em">△四二佛分座而坐。</p>
</div>
<div class='div-orig'><p>爾時多寶佛於寶塔中<span class='note-inline'>(至)</span>坐其半座結跏趺坐。</p>
</div>
<div class='div-commentary'><p style="margin-left:1em">△五四眾請加。</p>
</div>
<div class='div-orig'><p>爾時大眾見二如來<span class='note-inline'>(至)</span>皆在虗空。</p>
</div>
<div class='div-commentary'><p style="margin-left:1em"><span class='note-inline'>(二分身遠集竟)</span>。</p>
<p style="margin-left:1em">△第三釋迦唱募流通。</p>
</div>
<div class='div-orig'><p>以大音聲普告四眾<span class='note-inline'>(至)</span>付囑有在。</p>
</div>
<div class='div-commentary'><p style="margin-left:1em">文有三意。一大聲唱募。二付囑時至。三付囑有在。有在者。若佛在世。隨機利物。自說正法。無待他人。今佛化緣機盡。欲令此法。利益無窮。故須付囑流通也。付囑有在者。此有二意。一近令有在。付八萬二萬舊住菩薩。此土弘宣。二遠令有在。付本弟子。下方千界微塵。令觸處流通。又發起壽量也<span class='note-inline'>(八萬二萬者。八萬在法師品初。二萬在持品之首)</span>。</p>
<p style="margin-left:1em">△二偈頌有四十八行。頌上三意。初三行半。頌多寶滅度。</p>
</div>
<div class='div-orig'><p>爾時世尊。欲重宣此義而說偈言。</p>
<p>聖主世尊<span class='note-inline'>(至)</span>常為聽法。</p>
</div>
<div class='div-commentary'><p style="margin-left:1em">△二有八行半。頌分身集<span class='note-inline'>(偈頌分身佛集者。上文有七。今頌甚略。仍不次第。初三行頌第二應集。義兼大樂說欲見。及以請集。次一行。頌土淨。後四行半。頌諸佛同來)</span>。</p>
</div>
<div class='div-orig'><p>又我分身<span class='note-inline'>(至)</span>令法久住。</p>
</div>
<div class='div-commentary'><p style="margin-left:1em">△第三有三十六行。頌釋迦付囑。復二。初八行半。舉三佛以勸流通。次有二十七行半。舉難持之法以勸流通。就初有三。初一行半募覔其人。</p>
</div>
<div class='div-orig'><p>告諸大眾<span class='note-inline'>(至)</span>自說誓言。</p>
</div>
<div class='div-commentary'><p style="margin-left:1em">△二有三行。正舉三佛以勸持經。</p>
</div>
<div class='div-orig'><p>其多寶佛<span class='note-inline'>(至)</span>令得久住。</p>
</div>
<div class='div-commentary'><p style="margin-left:1em">△三有四行。能持此經。即是供養三佛。及見三佛。以釋勸意。</p>
</div>
<div class='div-orig'><p>其有能護<span class='note-inline'>(至)</span>及諸化佛。</p>
</div>
<div class='div-commentary'><p style="margin-left:1em">△第二有二十七行半。舉難持之法以勸流通。為二。初二十行正舉勸。次七行半釋勸意。就初復三。初一行誡勸。</p>
</div>
<div class='div-orig'><p>諸善男子。各諦思惟。此為難事。宜發大願。</p>
</div>
<div class='div-commentary'><p style="margin-left:1em">△次十七行。正舉難持以勸流通。</p>
</div>
<div class='div-orig'><p>諸餘經典<span class='note-inline'>(至)</span>是則為難。</p>
</div>
<div class='div-commentary'><p style="margin-left:1em">△三有二行。釋難持意。</p>
</div>
<div class='div-orig'><p>我為佛道<span class='note-inline'>(至)</span>則持佛身。</p>
</div>
<div class='div-commentary'><p style="margin-left:1em">若有能持。即持佛身。此意豈易<span class='note-inline'>(若有能持則持佛身者。體宗用三。衣座室三。即三身故)</span>。</p>
<p style="margin-left:1em">△第二七行半。明能持難持。能成勝德以釋勸意。就此復三。初一行半。重募持經人。</p>
</div>
<div class='div-orig'><p>諸善男子<span class='note-inline'>(至)</span>自說誓言。</p>
</div>
<div class='div-commentary'><p style="margin-left:1em">△二一行半。明能持難持則諸佛喜歎。</p>
</div>
<div class='div-orig'><p>此經難持<span class='note-inline'>(至)</span>諸佛所歎。</p>
</div>
<div class='div-commentary'><p style="margin-left:1em">△三四行半。明能持難持。即成勝行。中具二利。</p>
</div>
<div class='div-orig'><p>是則勇猛<span class='note-inline'>(至)</span>皆應供養。</p>
</div>
<div class='div-commentary'><p style="margin-left:1em"><span class='note-inline'>(見寶塔品竟)</span>。</p>
</div></div>
<p class='juan'>玅法蓮華經文句纂要卷第五</p>
</div><!-- end of div[@id='body'] -->
</body></html>