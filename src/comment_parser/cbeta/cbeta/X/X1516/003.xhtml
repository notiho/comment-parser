<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>釋氏通鑑</title>
  <link rel="stylesheet" type="text/css" href="../cbeta.css" />
</head>
<body>
<div id='body'>

<p class='juan'><a id='mulu14' />歷代編年釋氏通鑑卷第三</p><p class="byline">宋括山一菴釋　本覺　編集</p><p class="byline">明安雅居士　劉朝卿　較訂</p>
<div class='div-other'><a id='mulu15' />
<p class='h1'>東晉</p><p style="margin-left:2em">司馬氏。都建康。十二主。凡一百四年。</p>

<table>
<tr><td>丁丑<span class="note-inline">(元帝)</span><span class="note-inline">(睿建武元)</span></td>
<td><span class="note-inline">(漢)</span><span class="note-inline">(劉聰麟嘉二)</span></td>
<td><span class="note-inline">(後趙)</span><span class="note-inline">(石勒)</span></td>
<td><span class="note-inline">(成)</span><span class="note-inline">(太宗玉衡七)</span></td>
<td><span class="note-inline">(涼)</span><span class="note-inline">(西平元公寔建興五)</span></td>
<td><span class="note-inline">(燕)</span><span class="note-inline">(高祖)</span></td>
<td><span class="note-inline">(代)</span><span class="note-inline">(平文帝鬱律元)</span></td>
</tr></table><p>沙門竺潛字法。深有才解。自永嘉初。避亂過江。至是元帝。及丞相王茂弘。太尉庾元規。竝欽其風德。友而敬之<span class='note-inline'>(本傳)</span>。</p>

<table>
<tr><td>戊寅<span class="note-inline">(文興元)</span></td>
<td><span class="note-inline">(前趙)</span><span class="note-inline">(劉曜光初元)</span></td>
<td/>
<td/>
<td><span class="note-inline">(六)</span></td>
<td/>
<td><span class="note-inline">(二)</span></td>
</tr></table><p>竺潛常著屐至殿內。時人歎其道德高風。初不省有市朝。</p>

<table>
<tr><td><span class="corr">己</span>卯<span class="note-inline">(二)</span></td>
<td><span class="note-inline">(二)</span></td>
<td><span class="note-inline">(後趙元)</span></td>
<td/>
<td><span class="note-inline">(七)</span></td>
<td/>
<td><span class="note-inline">(三)</span></td>
</tr></table><p>元帝造瓦官龍興二寺。集丹陽建業千僧<span class='note-inline'>(六帖)</span>。</p>

<table>
<tr><td>庚辰<span class="note-inline">(三)</span></td>
<td><span class="note-inline">(三)</span></td>
<td><span class="note-inline">(二)</span></td>
<td/>
<td><span class="note-inline">(八)</span></td>
<td/>
<td><span class="note-inline">(四)</span></td>
</tr></table><p>揚都瓦官寺竺僧敷因。時咸謂心神有形。但妙於萬物耳。敷乃著神無形論。闢之略云。有形便有數。有數則有盡。神既無盡。故知無形見者欽服。</p>

<table>
<tr><td>辛巳<span class="note-inline">(四)</span></td>
<td><span class="note-inline">(四)</span></td>
<td><span class="note-inline">(三)</span></td>
<td/>
<td><span class="note-inline">(成烈公)</span><span class="note-inline">(茂)</span><span class="note-inline">(九)</span></td>
<td/>
<td><span class="note-inline">(惠帝)</span><span class="note-inline">(賀傳元)</span></td>
</tr></table><p>時佛圖澄。吾石勒曰。王者德布化洽。則四靈表瑞。政獘道消。則慧孛呈妖。常蒙著見。休咎隨行。古今之常證也。勒甚悅之。被誅者。免十有八<span class='note-inline'>(本傳)</span>。</p>

<table>
<tr><td>壬午<span class="note-inline">(永昌元)</span></td>
<td><span class="note-inline">(五)</span></td>
<td><span class="note-inline">(四)</span></td>
<td/>
<td/>
<td/>
<td><span class="note-inline">(二)</span></td>
</tr></table><p>天竺尸梨密多羅<span class='note-inline'>(此云吉友)</span>昔讓王位出家。自永嘉中到此土。復過江遊。建康止建初寺善說法。王導庾亮周顗桓彝。皆造門結友。時呼為高座法師。又善呪術能梵咀。至是廣譯諸經。</p>

<table>
<tr><td>癸未<span class="note-inline">(明帝紹)</span><span class="note-inline">(大寧元)</span></td>
<td><span class="note-inline">(六)</span></td>
<td><span class="note-inline">(五)</span></td>
<td/>
<td/>
<td/>
<td/>
</tr></table><p>明帝聰明有機斷。晉代有君德者。帝一人而<span class='corr'>已</span>。每崇齋興福。造皇興道場二寺<span class='note-inline'>(六帖)</span>。</p>

<table>
<tr><td>甲申<span class="note-inline">(二)</span></td>
<td><span class="note-inline">(七)</span></td>
<td><span class="note-inline">(六)</span></td>
<td/>
<td/>
<td/>
<td/>
</tr></table><p>竺法乘神悟超絕。玄鑒過人。師於法護。護甚嘉之。後到燉煌立寺。延其學侶豺狼革心。戎狄知禮。大化西行乘之力也。</p>

<table>
<tr><td>乙酉<span class="note-inline">(三)</span></td>
<td><span class="note-inline">(八)</span></td>
<td><span class="note-inline">(七)</span></td>
<td/>
<td><span class="note-inline">(忠成公駿)</span><span class="note-inline">(十三)</span></td>
<td/>
<td><span class="note-inline">(煬帝紇那)</span><span class="note-inline">(元)</span></td>
</tr></table><p>天竺二十五祖婆舍斯多尊者。以法付不如密多。偈曰。聖人說知見。當境無非是。我今悟真性。無道亦無理。遂示寂。</p>

<table>
<tr><td>丙戊<span class="note-inline">(成帝衍)</span><span class="note-inline">(咸和元)</span></td>
<td><span class="note-inline">(九)</span></td>
<td><span class="note-inline">(八)</span></td>
<td/>
<td/>
<td/>
</tr></table><p>襄國城塹水源。在城西五里。忽暴竭。石勒請圖澄致水。澄至源上。久<span class='corr'>已</span>龜折。澄燒香呪之。三日水忽微流。小龍隨出。有頃水大至。惶塹皆滿。</p>

<table>
<tr><td>丁亥<span class="note-inline">(二)</span></td>
<td><span class="note-inline">(十)</span></td>
<td><span class="note-inline">(九)</span></td>
<td/>
<td/>
<td/>
</tr></table><p>十一月蘇峻作亂。帝奔于石頭。宮城悉為煨燼。獨太寧殿。有明帝手畵佛像于壁。屹然不壞。當時嗟美。以為神異。</p>

<table>
<tr><td>戊子<span class="note-inline">(三)</span></td>
<td><span class="note-inline">(十一)</span><span class="note-inline">(為後趙滅)</span></td>
<td><span class="note-inline">(太和元)</span><span class="note-inline">(滅漢趙據中原)</span></td>
<td/>
<td/>
<td/>
</tr></table><p>石勒欲戰劉曜。因以訪佛圖澄。澄相鈴音。知必捉曜。又取油合臙脂塗掌中。舉示童子。童曰。有軍馬。一人白晢。以朱絲縛肘。澄曰。此即曜也。勒乃出戰。果生擒劉曜<span class='note-inline'>(晉書)</span>。</p>

<table>
<tr><td>己丑<span class="note-inline">(四)</span></td>
<td><span class="note-inline">(後趙二)</span></td>
<td/>
<td/>
<td/>
<td><span class="note-inline">(烈帝翳槐)</span><span class="note-inline">(元)</span></td>
</tr></table><p>七月丹陽尹高悝。獲金佛像于張侯橋側之浦中。此像自晉宋齊梁陳隋唐七代。皆入內供養現光瑞。</p>

<table>
<tr><td>庚寅<span class="note-inline">(五)</span></td>
<td><span class="note-inline">(趙石勒)</span><span class="note-inline">(建平元)</span></td>
<td/>
<td/>
<td/>
<td/>
</tr></table><p>三月臨海人張系。於海獲金銅蓮華。趺以安高悝金佛之足。遂儼然符會。是夕靈像。有光屬天。梵奏泠然。再夕而止<span class='note-inline'>(統紀)</span>○是歲石勒稱大趙天王行皇帝事。奉佛圖澄。彌加篤敬。每舉事必咨而後行。號曰大和尚<span class='note-inline'>(本傳)</span>。</p>

<table>
<tr><td>辛卯<span class="note-inline">(六)</span></td>
<td><span class="note-inline">(二)</span></td>
<td/>
<td/>
<td/>
<td/>
</tr></table><p>石勒愛子斌。病死將殯。勒歎曰。朕聞虢太子死。扁鵲能生之。今可得效乎。乃令告圖澄。澄取楊枝沾水。呪而洒之。就執斌手。曰可起矣。因此遂甦。自是勒諸子多在。澄寺中養之。</p>

<table>
<tr><td>壬辰<span class="note-inline">(七)</span></td>
<td><span class="note-inline">(三)</span></td>
<td/>
<td/>
<td/>
<td/>
</tr></table><p>沙門康僧淵。康法暢支敏度等。俱過江。淵通內外典暢。兼善義論。度聰哲有譽。著譯經錄。淵雖德逾暢度。而以清約自處。瑯瑘王茂弘。以鼻高眼深戲之。淵曰。鼻者面之山。眼者面之淵。山不高則不靈。淵不深則不清。時以為名答。</p>

<table>
<tr><td>癸巳<span class="note-inline">(八)</span></td>
<td><span class="note-inline">(四)</span></td>
<td/>
<td/>
<td/>
<td/>
</tr></table><p>趙四月天靜無風。而塔上一鈴獨鳴。澄謂眾曰。鈴音云。國有大喪。不出今年七月。勒死子弘立○董吉常誦楞嚴經。救人何晃。得病請之。山水暴漲。吉以救人之急囊。經戴頭徑。涉水而水止。著膝及上岸。失經至晃家。禮懺忽得經於座。由是一村奉法<span class='note-inline'>(珠林)</span>。</p>

<table>
<tr><td>甲午<span class="note-inline">(九)</span></td>
<td><span class="note-inline">(趙)</span><span class="note-inline">(海陽王弘建熈元)</span></td>
<td><span class="note-inline">(二十四)</span><span class="note-inline">(李雄死子期立)</span></td>
<td/>
<td><span class="note-inline">(燕太祖)</span><span class="note-inline">(皝)</span></td>
<td/>
</tr></table><p>沙門于法蘭。道振三河。後過江居剡山。甞有虎入房。虎自馴伏。山神常來受法○蘭有弟子于道䆳學業高明。護公甞稱其有古人之風。</p>

<table>
<tr><td>乙未<span class="note-inline">(咸康元)</span></td>
<td><span class="note-inline">(趙)</span><span class="note-inline">(石虎字李龍建武元)</span></td>
<td><span class="note-inline">(成玉恒元)</span></td>
<td/>
<td/>
<td><span class="note-inline">(代)</span><span class="note-inline">(煬帝後元)</span></td>
</tr></table><p>九月趙石虎遷都于鄴。尤傾心事。圖澄衣以綾錦。乘以雕輦。朝會引見。常侍御史悉助。舉輿升殿。太子公卿。扶翼而前主者。唱大和尚。坐者皆起。由是國人化之。率多事佛。爭造寺廟。削髮出家。著作王度上言。宜禁國人出家。虎詔曰朕<span class='corr'>忝</span>君。諸夏百姓。樂事佛者。特聽之○圖澄有法常法。佐二弟子。遠在千里外。所有語話。澄皆知之。於是國人。每相戒曰。莫起惡心。大和尚知汝凡澄之所在。國人無敢向其方。涕唾便利者。其道化感物。如此自大教東來。至澄而盛。</p>

<table>
<tr><td>丙申<span class="note-inline">(二)</span></td>
<td><span class="note-inline">(二)</span></td>
<td/>
<td/>
<td/>
<td/>
</tr></table><p>康法䆳撰譬喻經十卷<span class='note-inline'>(類集眾經要事也今在藏)</span>。○支道根。譯經七卷。</p>

<table>
<tr><td>丁酉<span class="note-inline">(三)</span></td>
<td><span class="note-inline">(三)</span></td>
<td/>
<td/>
<td/>
<td><span class="note-inline">(代)</span><span class="note-inline">(烈帝後元)</span></td>
</tr></table><p>竺法雅久事圖澄。才思俊贍。甞與康法朗等。撰經中格義。以訓門徒。法朗初誓遊西域。路見一僧患痢。朗乃停留看之。至七日滿房皆香。始悟其異。於是遍遊諸國。精究經論。後於中山開講。門徒數百。有弟子。令韶常入定。數日不起。</p>

<table>
<tr><td>戊戌<span class="note-inline">(四)</span></td>
<td><span class="note-inline">(四)</span></td>
<td><span class="note-inline">(漢)</span><span class="note-inline">(中宗李壽殺期改漢興元)</span></td>
<td/>
<td/>
<td><span class="note-inline">(什翼揵建國元)</span></td>
</tr></table><p>時南陽滕竝家門信敬。每設僧會。一日飯飜于地。罔然無計一。僧曰。貧道鉢飯充足一眾。齋畢擲鉢空中而去。即刻木事之。每報其家灾福云<span class='note-inline'>(感通傳)</span>。</p>

<table>
<tr><td><span class="corr">己</span>亥<span class="note-inline">(五)</span></td>
<td><span class="note-inline">(五)</span></td>
<td/>
<td/>
<td/>
<td/>
</tr></table><p>是年王導卒。導通達佛理。簡素寡欲。輔相三世。倉無儲粟。衣不重帛<span class='note-inline'>(晉書)</span>。導有弟道寶。辭榮為僧。以學行顯焉<span class='note-inline'>(僧傳)</span>。</p>

<table>
<tr><td>庚子<span class="note-inline">(六)</span></td>
<td><span class="note-inline">(六)</span></td>
<td/>
<td/>
<td/>
<td/>
</tr></table><p>成帝幼冲庾氷以元舅輔政奏。沙門應盡禮王者。尚書令何充等。議不應拜下禮。官評議博士議與充合。而門下承氷風旨。為駁充僕射褚翌等。奏不變其脩善之法。所以通天下之志。遵承先帝故。事於義為長。氷固謂應盡敬下制謂假服飾。以凌度抗殊。俗以傲禮。吾弗取也。充等重抗表曰。一令其拜。遂壞其法。脩善之俗。廢於聖世。且世經三代人更明聖。今不為之制無虧。王度氷猶以為不可。復下制曰。尊卑不陳。王教不一。二之則亂。充等三上章執奏曰。直以漢魏逮晉。不聞異議。今沙門曷敢慢禮敬哉。每燒香祝。願必先國家禮儀之簡。蓋是專一守法。是以先聖因而弗革。不令致拜。於法無虧。因其所利而惠之。則上有天覆地載之恩。下有守一脩善之人。氷議遂寢<span class='note-inline'>(弘明集)</span>。</p>

<table>
<tr><td>辛丑<span class="note-inline">(七)</span></td>
<td><span class="note-inline">(七)</span></td>
<td/>
<td/>
<td/>
<td/>
</tr></table><p>竹林寺尼淨檢。見天女持五色花。自空來迎。遂騰空直上。所行之路。有如虹蜺。直屬于天<span class='note-inline'>(統紀)</span>。</p>

<table>
<tr><td>壬寅<span class="note-inline">(八)</span></td>
<td><span class="note-inline">(八)</span></td>
<td/>
<td/>
<td/>
<td/>
</tr></table><p>五月成帝崩。帝造中興鹿野二寺。集番經義學千僧<span class='note-inline'>(六帖)</span>。</p>

<table>
<tr><td>癸卯<span class="note-inline">(康帝岳)</span><span class="note-inline">(建安元)</span></td>
<td><span class="note-inline">(九)</span></td>
<td/>
<td/>
<td/>
<td/>
</tr></table><p>時何準字幼道。高尚寡欲。州府交辟不就兄充。居宰輔之重。權傾一時。而準散帶衡門。不及人事。唯誦佛經而<span class='corr'>已</span><span class='note-inline'>(晉書)</span>。</p>

<table>
<tr><td>甲辰<span class="note-inline">(九月帝崩穆帝孝宗聃立)</span></td>
<td><span class="note-inline">(十)</span></td>
<td><span class="note-inline">(歸義侯勢太和元)</span></td>
<td/>
<td><span class="note-inline">(十一)</span></td>
<td/>
</tr></table><p>竺法慧至襄陽。能隱身能知人。吉凶之事<span class='note-inline'>(僧傳)</span>。</p>

<table>
<tr><td>乙巳<span class="note-inline">(穆帝聃)</span><span class="note-inline">(永和元)</span></td>
<td><span class="note-inline">(十一)</span></td>
<td/>
<td/>
<td/>
<td/>
</tr></table><p>燉煌沙門單道。開常衣麤褐。不畏寒暑。晝夜不臥。絕穀餌栢。實松脂小石好山居。而山鬼現形試之。初無懼色阜陵太守。遣馬迎之開自步行。從西平一日。行七百里。至秦州。</p>

<table>
<tr><td>丙午<span class="note-inline">(二)</span></td>
<td><span class="note-inline">(十二)</span></td>
<td><span class="note-inline">(嘉寧元)</span></td>
<td/>
<td/>
<td/>
</tr></table><p>正月何充卒。充字次道。初阮裕甞戲之曰。卿志大宇宙。勇邁前古。充審其故。裕曰。我圖數千戶郡。尚未能。卿圖作佛。不亦大乎。其後門世事佛甚精。厥孫尚之。及點胤等。竝建大義。闡明佛法云<span class='note-inline'>(本傳)</span>。</p>

<table>
<tr><td>丁未<span class="note-inline">(三)</span></td>
<td><span class="note-inline">(十三)</span></td>
<td><span class="note-inline">(漢二)</span><span class="note-inline">(為晉滅)</span></td>
<td><span class="note-inline">(敬烈公重華三十五)</span></td>
<td/>
<td/>
</tr></table><p>趙太史奏虎云。有仙人星現。當有高士入境。虎[來*ㄆ]州郡。有異人令啟聞。十一月秦州<span class='corr'>刺</span>史上奏。送單道開到鄴。敕止法林寺。供給甚厚。開能治眼疾。時石韜求治之。而即效虎。令圖澄與語終日。澄曰。此道人觀國興衰。若去者當有大亂。<span class='corr'>己</span>酉年開南渡許昌。尋而鄴中大亂<span class='note-inline'>(本傳)</span>。</p>

<table>
<tr><td>戊申<span class="note-inline">(四)</span></td>
<td><span class="note-inline">(十四)</span></td>
<td/>
<td/>
<td><span class="note-inline">(十五)</span></td>
<td/>
</tr></table><p>十二月佛圖澄。知石氏將滅。謂弟子法祚曰。石氏當滅吾及其未亂。先從化矣。乃遣人辭趙主季龍。龍驚曰。大和尚遽棄我國有難乎。即自至寺而慰澄。澄曰。出生入死道之常也。脩短分定。無由增損國家。存心佛法當蒙福社。而布政猛虐刑罰交濫。特違聖典終無福祐。能敷仁政祚或可延。季龍悲慟知其必逝。即為鑿壙營墳。至八日安坐而逝。澄身長八尺。風姿詳雅。妙解深經。傍通世論。德化㐫虐。慈洽蒼生。春秋一百七十。入道一百九年。酒不踰齒。過中不食。非戒不履。立寺八百九十三所。受業門徒數千萬人。後有僧自雍州來。見澄西入關以聞季龍。龍命發塚。唯塊石存焉。龍焉之曰。石者朕也。大和尚塟我而去。吾將死矣。因而遇疾。明年季龍死。國遂大亂。而石氏果滅<span class='note-inline'>(晉書)</span>。○僧傳云。初虎殮澄。以鉢錫杖內棺中。後冉閔纂位。開棺唯鉢杖存焉。田融趙記云。澄未亡時。自營冢壙。澄既知塚必開。又屍假而去。何容豫作必融之悞。</p>

<table>
<tr><td>己酉<span class="note-inline">(五)</span></td>
<td><span class="note-inline">(趙)</span><span class="note-inline">(石虎死國大亂冉閔自立)</span></td>
<td><span class="note-inline">(涼三十七)</span></td>
<td><span class="note-inline">(燕雋元)</span></td>
<td><span class="note-inline">(十二)</span></td>
</tr></table><p>竺佛調久師圖澄。住常山寺積年。或分身他處者。或入山經歲。齎乾飯數斗歸常有餘有隨山行。值雪調入虎窟中宿。虎還共臥後自克亡日。遠近皆至。調曰。人身無常。能專心真淨。形數雖乖。而必同契。端坐而逝。後弟子入山。見調在岩上。眾禮曰。和尚尚在耶。調曰。吾常在耳乃不見。眾共開棺。唯衣履存焉<span class='note-inline'>(本傅)</span>。</p>

<table>
<tr><td>庚戌<span class="note-inline">(六)</span></td>
<td><span class="note-inline">(冉閔改國號魏石祗自立於襄)</span></td>
<td><span class="note-inline">(秦符洪)</span><span class="note-inline">(據長安)</span></td>
<td><span class="note-inline">(三十八)</span></td>
<td><span class="note-inline">(二)</span></td>
<td/>
</tr></table><p>二月有金像。現于荊州。司馬桓溫。迎之不動。時江陵滕畯。捨宅為寺。命曇翼主之翼率。眾拜請捧之。飄然輕舉。遂安本寺。自後靈異非一<span class='note-inline'>(感通錄。其說甚詳。高僧傳謂太元甲午年。得像恐非)</span>。</p>

<table>
<tr><td>辛亥<span class="note-inline">(七)</span></td>
<td><span class="note-inline">(石祗為劉顯弑)</span></td>
<td><span class="note-inline">(秦)</span><span class="note-inline">(洪死健立改皇始元)</span></td>
<td/>
<td/>
<td/>
</tr></table><p>竺僧朗。初關中講法。忽告同輩曰。寺中衣物。似有竊者。如言即反。果有盜焉。由其相語故得無失。朗是年移居太山。</p>

<table>
<tr><td>壬子<span class="note-inline">(八)</span></td>
<td><span class="note-inline">(劉顯為冉閔滅冉閔為燕滅)</span></td>
<td><span class="note-inline">(二)</span></td>
<td/>
<td><span class="note-inline">(元璽元)</span></td>
<td/>
</tr></table><p>時支遁字道林。壯歲出家。業精般若。甞與師共論物類。謂雞卵生用。未足為殺。師不能屈。師尋亡忽現形投卵於地。殻破雛行。頃之俱滅。遁乃感悟。由是蔬食終身。謝安王羲之王洽劉恢殷浩許訽郗超孫綽桓彥表王敬仁何充等。竝一代名流。皆與結方外交。及投迹剡山。於沃洲小嶺。立寺行道。僧眾稟學。時有惰者遁。著銘以勗之。有曰。勤之勤之。至道非彌茫茫三界。渺渺長覊。謹守明禁。抗志無為云云。晚移石城山。立栖光寺。木食㵎飲。浪志無生。後出山陰。講維摩經。許詢為都。講難義數反。聽者欽服<span class='note-inline'>(本傳)</span>。</p>

<table>
<tr><td>癸丑<span class="note-inline">(九)</span></td>
<td><span class="note-inline">(秦三)</span></td>
<td><span class="note-inline">(涼四十一祚立)</span></td>
<td/>
<td/>
</tr></table><p>時沙門竺法崇。篤志經記。尤長法華。湘州麓山神。詣崇請戒。乃捨山為寺。崇後化洽湘土。</p>

<table>
<tr><td>甲寅<span class="note-inline">(十)</span></td>
<td><span class="note-inline">(四)</span></td>
<td><span class="note-inline">(和平元祚卒)</span></td>
<td/>
<td/>
</tr></table><p>帛法橋誦經乏聲。乃終粒懺悔七日七夜。稽首觀音。以祈現報。至七日喉內豁然。自是晝夜諷詠聲徹里許。哀婉通神。至年九十。聲猶不變<span class='note-inline'>(僧傳)</span>。</p>

<table>
<tr><td>乙卯<span class="note-inline">(十一)</span></td>
<td><span class="note-inline">(壽光元)</span><span class="note-inline">(健卒生立)</span></td>
<td><span class="note-inline">(四十三)</span><span class="note-inline">(敬悼公玄靚)</span></td>
<td/>
<td/>
</tr></table><p>釋道安。初事圖澄。才辯無敵。性聰而貌醜。時語曰。漆道人驚四隣。及澄亡。遂率徒眾。潛于護澤山。又入王屋山。復度河依陸渾山。木食㵎飲。</p>

<table>
<tr><td>丙辰<span class="note-inline">(十三)</span></td>
<td><span class="note-inline">(二)</span></td>
<td/>
<td/>
<td/>
</tr>
<tr><td>丁巳<span class="note-inline">(孝宗)</span><span class="note-inline">(升平元)</span></td>
<td><span class="note-inline">(秦世祖堅)</span><span class="note-inline">(永興元)</span></td>
<td/>
<td><span class="note-inline">(燕)</span><span class="note-inline">(光壽元遷都于鄴)</span></td>
<td/>
</tr></table><p>竺法汰。少與道安同學。雖才辯不及。而姿貌過之。甞謁桓溫。溫不俟履屨而前。迎。至是與弟子。於荊土講法。</p>

<table>
<tr><td>戊午<span class="note-inline">(二)</span></td>
<td><span class="note-inline">(二)</span></td>
<td/>
<td/>
<td/>
</tr></table><p>時孫綽字興公。與許詢俱有高尚之志。初隱稽山。放情山水。支道林問綽曰。君何如許。答曰。高情遠志。弟子早<span class='corr'>已</span>服膺。然一詠一吟。許將北面。綽於佛教。多有論撰。具見弘明等集。年五十八卒。</p>

<table>
<tr><td>己未<span class="note-inline">(三)</span></td>
<td><span class="note-inline">(甘露元)</span></td>
<td/>
<td/>
<td/>
</tr></table><p>單道開至京師。後入羅浮山。獨處茅茨蕭然。物外年百餘歲卒。勑弟子以屍置石室中。後興寧初。袁宏為南海太守。登山見道開形骸如生。香火瓦器猶存。宏曰。法師行業殊羣。正當如蟬蛻耳。乃為贊云<span class='note-inline'>(本傳)</span>。</p>

<table>
<tr><td>庚申<span class="note-inline">(四)</span></td>
<td><span class="note-inline">(二)</span></td>
<td/>
<td>幽帝暐<span class="note-inline">(建熈元)</span></td>
<td/>
</tr></table><p>帛僧光自永和。初止剡之石城山。山神作虵虎形以怖光。光安禪而不恐。神乃自言。移往章安。推室以奉。後道俗宗事。漸成寺舍。光每入定七日不起。處山五十三載。壽一百一十歲。晉太元末安坐而逝。</p>

<table>
<tr><td>辛酉<span class="note-inline">(五)</span></td>
<td><span class="note-inline">(三)</span></td>
<td><span class="note-inline">(秦)</span><span class="note-inline">(升平年號)</span></td>
<td/>
<td/>
</tr></table><p>沙門于法開。蘭公弟子也。善放光法華。尤精毉法。甞值婦人在草危急。開曰。此易治耳。主人宰羊欲為淫祀。開令取肉為羮進。竟因氣針之。須臾羊膜裹兒而出。是年孝宗有疾。開視脉知不起乃不醫。而帝果崩。或問法師。高明剛簡。何以毉術經懷。答曰。明六度以除四魔之病。調九候。以療風寒之疾。自利利人。不亦可乎。</p>

<table>
<tr><td>壬戌<span class="note-inline">(哀帝丕)</span><span class="note-inline">(隆和元)</span></td>
<td><span class="note-inline">(四)</span></td>
<td/>
<td/>
<td/>
</tr></table><p>竺潛隱迹剡山。優游講席三十餘載。投身北面者。莫不內外兼洽。至是哀帝好重佛法。遣使徵請潛至。即於御<span class='corr'>筵</span>開講般若。上及朝士。竝稱善焉。</p>

<table>
<tr><td>癸亥<span class="note-inline">(興寧元)</span></td>
<td><span class="note-inline">(五)</span></td>
<td><span class="note-inline">(涼)</span><span class="note-inline">(綽公張天錫弑玄覯自立)</span></td>
<td/>
<td/>
</tr></table><p>沙門竺僧度。少時母為聘。楊氏女。字苕華。有才貌。偶苕父母併終。度母亦卒。忽悟無常。即捨俗出家。苕服畢乃與度書。謂髮膚不可毀傷。宗祀不可頓廢。令其顧世教改遠志。曜翹爍之。姿於盛明之世。遠休祖考之靈。近慰人情之願。并贈詩五首。有云。人生一世間。飄若風過牖。清音可娛耳。滋味可適口。羅紈可飾軀。華冠可燿首。安事自剪削。躭空以害有。不道妾區。區<span class='corr'>但</span>令君恤後。度答書曰。事君以治一國。未若弘道以濟萬邦。事親以成一家。未若弘道以濟三界。髮膚不毀。俗中之近言耳。立身行道。達者知焉。且披袈裟。振錫杖。飲清流。詠般若。雖王公之服八珍之饍鏗鏘之聲煒燁之色。不與易也。若能懸契。則同期於泥洹矣且人心各異。有若面焉。卿之不樂道。猶我之不慕俗矣。楊氏長別離矣。萬世因緣於今絕矣。歲聿云。暮時不我與。學道者當以日損為志。處世者當以及時為務。卿年德竝茂。宜速有所慕。莫以道人經心而坐失盛年也。又報詩五篇。有云。機運無停住。倐忽歲時過。良由去不息。故令川上嗟。不聞榮啟期。皓首發清歌。布衣可暖身。誰論飾綺羅。今世雖云樂。當奈後生何。度既志懷匪石不可迴轉。苕華惑悟。亦向道焉。度至是精毗曇。著旨歸云。</p>

<table>
<tr><td>甲子<span class="note-inline">(二)</span></td>
<td><span class="note-inline">(六)</span></td>
<td/>
<td/>
<td/>
</tr></table><p>時簡文作相。以竺潛是道俗。標領尊敬。兼常迄乎。龍飛虔禮彌篤。潛甞於簡文處遇劉恢。恢曰。道人何以遊朱門。潛曰。君自觀其朱門。貧道見為蓬戶。十月潛辭還剡山○帝復詔法師支遁。出都止東安寺。講道行般若。時講法于禁中。</p>

<table>
<tr><td>乙丑<span class="note-inline">(三)</span></td>
<td><span class="note-inline">(建元元)</span></td>
<td/>
<td/>
<td/>
</tr></table><p>于法開道行既著。哀帝累詔。乃出京講放光經。凡舊學抱疑。莫不披釋。及辭還帝厚䞋錢物。謝安王文度皆友善。年六十卒。開有弟子法威。清悟有樞辨。自蘭至開。開至威凡三世。負盛譽<span class='note-inline'>(僧傳)</span>○釋慧受化王坦之等。捨園宅為安樂寺。</p>

<table>
<tr><td>丙寅<span class="note-inline">(海西公奕)</span><span class="note-inline">(太和元)</span></td>
<td><span class="note-inline">(二)</span></td>
<td/>
<td/>
<td/>
</tr></table><p>遁法師。三載在京講法。朝野悅服。郗超甞問謝安曰。遁談何如嵆中散。安曰。嵆努力才得半耳。又曰。何如殷浩。安曰亹亹論辯。恐當抗衡。超拔淵源。殷有慚德。超後與親舊書曰。林公神理所通。玄拔獨悟。數百年來紹隆大法。令真理不絕。一人而<span class='corr'>已</span>。是年遁抗。表辭還山。有詔資給。敦遣公卿祖餞于征虜亭。是日都市為廢。既而收迹剡山。畢命林澤。壽五十三。甞有遺遁馬者。遁受之。或有譏者。遁曰。愛其神駿。聊復畜耳。後有餉鶴者。遁曰。鶴冲天之物。寧為耳目翫乎。遂放之<span class='note-inline'>(本傳)</span>秦西域曇摩持<span class='note-inline'>(此云法海)</span>。譯十誦戒本三部。</p>

<table>
<tr><td>丁卯<span class="note-inline">(二)</span></td>
<td><span class="note-inline">(三)</span></td>
<td/>
<td/>
<td/>
</tr></table><p>竺曇猷。初止剡之石城山。又移始豐赤城山石室坐禪。有羣虎蹲於前。猷因誦經。一虎獨睡。猷以如意。扣其頭云。何不聽經。經畢而虎皆去。尋有大虵。十圍競來環遶。舉頭向猷。半日復去。一日神見形曰。弟子夏帝之子。居山二千餘年。今往寒石山。輒推室以相奉。鳴鞞吹角。陵雲而去。禪學者皆造焉<span class='note-inline'>(本傳)</span>。</p>

<table>
<tr><td>戊辰<span class="note-inline">(三)</span></td>
<td><span class="note-inline">(四)</span></td>
<td/>
<td/>
<td/>
</tr></table><p>釋慧常譯尼戒一卷○司徒王珣及弟珉。捨宅為寺<span class='note-inline'>(今平江虎丘也)</span>。</p>

<table>
<tr><td><span class="corr">己</span>巳<span class="note-inline">(四)</span></td>
<td><span class="note-inline">(五)</span></td>
<td/>
<td/>
<td/>
</tr></table><p>竺僧朗。於太山金輿谷崑崙山。別立精舍。學者聞風而至。秦主符堅欽其德。遣使䞋遺。此谷舊多虎。及朗居之。猛獸皆遁。至今人呼為朗公谷。</p>

<table>
<tr><td>庚午<span class="note-inline">(五)</span></td>
<td><span class="note-inline">(六)</span><span class="note-inline">(滅燕而有中原)</span></td>
<td/>
<td>燕土<span class="note-inline">(為秦滅)</span></td>
<td/>
</tr></table><p>晉司馬桓溫。末年奉法有尼造之。溫敬而不倦。每浴必移晷。溫訝而私視見。尼揮刀自割截支分臠。有頃尼出。溫以情問。尼曰。君志若遂。形當如之。時溫方謀問鼎。聞此悵然便止。尼遂辭。不測所之<span class='note-inline'>(感通傳)</span>。</p>

<table>
<tr><td>辛未<span class="note-inline">(太宗)</span><span class="note-inline">(簡文帝昱咸安元)</span></td>
<td><span class="note-inline">(七)</span></td>
<td/>
<td><span class="note-inline">(涼)</span></td>
<td><span class="note-inline">(代三十四)</span></td>
</tr></table><p>竺法汰止瓦官寺。簡文深相敬重。請講放光經。帝親臨幸。公卿畢集。黑白欽敬○鳩摩羅佛提<span class='note-inline'>(此云童覺)</span>。共竺佛念佛護。譯阿含抄○許詢字玄度。澡心學佛。甚為江左公卿仰慕。簡文高其風。每月夜思清言妙理必造焉。至其亹亹。帝不覺前席達旦忘倦。帝每曰。玄度才情。固未易有<span class='note-inline'>(本傳)</span>○是年彗星現。帝詔竺法曠禳之。曠答。有曰陛下當勤脩德政以塞天譴。貧道固當盡情上答。乃與弟子齋懺。有頃灾滅。</p>

<table>
<tr><td>壬申<span class="note-inline">(二)</span></td>
<td><span class="note-inline">(八)</span></td>
<td/>
<td/>
</tr></table><p>七月帝崩。帝性仁恕。造佛建齋。度僧立寺。於長干寺。起浮圖塔。壯麗殊偉<span class='note-inline'>(六帖)</span>○是歲合浦人董宗之。漁海中護佛圓光。獻于高悝。所獲金佛之背。脗然契合。四十餘年。靈像方足。自晉及隋六代王臣。莫不歸敬。靈異非一<span class='note-inline'>(見感通錄)</span>○前涼月支優婆塞支施崙。譯須賴等經。</p>

<table>
<tr><td>癸酉<span class="note-inline">(孝武帝曜)</span><span class="note-inline">(寧康元)</span></td>
<td><span class="note-inline">(九)</span></td>
<td/>
<td/>
</tr></table><p>道安法師。自達襄陽。廣宣<span class='note-inline'>(經法經義)</span>克明自安始也。立檀溪寺。建浮圖。鑄銅像。能起自行。光明燭天。傾都拜贍。歡呼動山谷。秦主符堅。送外國金像彌勒　安每講設以作證。一夕像光照室。視之頂有舍利焉。習鑿齒襄陽高士。先以書通好。因詣安。自稱曰。四海習鑿齒。安曰。彌天釋道安。相得歡甚。齒即以書抵謝東山。稱安蓋非常勝士。恨公不一見耳。孝武帝欽師道德。遣使通問。并有詔曰。安法師。以道德照臨人天。使大法流行。為蒼生依賴。宜日食王公祿。所司以時資給。安固辭不受。後秦主符堅。攻克襄陽。得道安而喜。謂左右曰。朕以十萬師取襄陽。得一人半耳。左右問為誰。堅曰。安公一人。習鑿齒半人也。</p>

<table>
<tr><td>甲戌<span class="note-inline">(二)</span></td>
<td><span class="note-inline">(十)</span></td>
<td/>
<td/>
</tr></table><p>法師竺潛示寂。壽八十九。武帝下詔曰。潛法師理悟虗遠。風鑑清高。棄宰輔之榮。襲染衣之素。方賴宣道以濟蒼生。奄從遷謝。用痛于懷。可賻錢十萬。助建塋塔。勑塟沙門。自潛而始○潛有弟子法友法蘊法識法濟。皆有才譽。又康听尤善草隷孫綽各為之贊<span class='note-inline'>(僧傳)</span>。</p>

<table>
<tr><td>乙亥<span class="note-inline">(三)</span></td>
<td><span class="note-inline">(十一)</span></td>
<td/>
<td/>
</tr></table><p>竺法義。深公弟子也。王導孔敷。竝承風敬友。咸安三年。忽感氣疾。常念觀音。夢人破腹洗腸。覺即病愈。是年帝遣使徵請。出都講說。帝每從之聽講。太元五年卒。賜錢十萬營塔。塟于新亭崗。後立寺焉。今天安是也○支曇籥善梵唄。傳響至今。</p>

<table>
<tr><td>丙子<span class="note-inline">(太元元)</span></td>
<td><span class="note-inline">(十二)</span></td>
<td><span class="note-inline">(涼)</span><span class="note-inline">(為秦滅)</span></td>
<td><span class="note-inline">(代)</span><span class="note-inline">(為秦滅)</span></td>
</tr></table><p>竺法念。譯瓔珞經十二卷○前涼張氏八主七十六年。共譯經四部六卷○竺法曠。初止潛青山。謝安郗超皆往致敬。興寧中。東遊若耶。止昌原寺。時多疫疾曠善神呪。百姓疾者。祈之皆效。有人見曠之行住。常有鬼神數十。衛其前後。孝武帝欽其風。請出京。止長干寺。事以師禮。</p>

<table>
<tr><td>丁丑<span class="note-inline">(二)</span></td>
<td><span class="note-inline">(秦十三)</span><span class="note-inline">(至是九州之地秦有其八晉唯有東南一隅耳)</span></td>
</tr></table><p>釋慧永。初與遠公。同依安公。至是永先至尋陽。<span class='corr'>刺</span>史陶範。留之憩廬山。捨宅棲止。乃瓶西林寺。永真素自然。言常含笑。善於講說。門徒稍盛。又別立一室於嶺上。時坐禪焉。所居有香氣。因號香谷。常有一虎。馴伏于屋。永甞至一橋。營主騎馬。當道阻之。永以杖指。馬驚人仆。明晨來寺悔過。白黑聞知。歸心者眾。</p>

<table>
<tr><td>戊寅<span class="note-inline">(三)</span></td>
<td><span class="note-inline">(十四)</span></td>
</tr></table><p>竺法念。出毗奈耶律十卷○竺道壹。初從汰公受學。思徹淵深。簡文帝深重之。後東止虎丘。又適耶溪。頃之郡守王薈。起嘉祥寺。請居僧首。僧尼諮稟。時號九州都維那。隆安中卒。孫綽有讚<span class='note-inline'>(僧傳)</span>。</p>

<table>
<tr><td>己卯<span class="note-inline">(四)</span></td>
<td><span class="note-inline">(十五)</span></td>
</tr></table><p>秦道安法師。既住長安。大弘法化。初魏晉沙門。依師為姓故。姓各不同。安曰。師莫尊於釋迦也。應沙門宜以釋為氏。今稱釋氏。自安始也。安多聞廣識。雖古器篆文。安皆識之。秦主勑三舘學士。內外有疑。皆咨問於安。國人語曰。學不師安。義不禁難。然安臂上。有一肉釧。捋可上下。而不出腕。時人謂之印手菩薩。羅什之在龜茲。亦遙禮焉。安常注諸經。恐不合理。因誓曰。若所說合理。願見瑞相。乃夢胡僧。頭白眉長。語安云。君所注經。殊合道理。我不入泥洹。當助流通。可時設我食。後十誦律至。遠公乃知。和上所夢。賓頭盧也。於是立座飯之。處處成則<span class='note-inline'>(同上)</span>○安有弟子法遇。江陵講經。受業者眾。一僧飲酒廢夕講。遇罰而不遣。安聞以荊寄之。遇即曰。此由飲酒也。我訓領不勤。遠貽憂賜即集眾自伏地。命維那行杖三十。垂淚自責。時道俗因之厲業者眾。</p>

<table>
<tr><td>庚辰<span class="note-inline">(五)</span></td>
<td><span class="note-inline">(十六)</span></td>
</tr></table><p>高僧涉公蜀人。豫言事多驗。不食五穀。日行五百里。能呪龍降雨。建元十一年。至長安。秦每遇旱。常詔師祈雨。師誦呪致龍于鉢。命堅與羣臣觀之。乃遣升空而雨。王臣士庶悉皆敬奉。自是無復炎旱之憂。是年十二月。無疾而化。卒後七日。堅以其異。試開棺視之。唯殮被存焉明年大旱。堅曰。涉公若在豈使朕燋心於雲漢哉。</p>

<table>
<tr><td>辛巳<span class="note-inline">(六)</span></td>
<td><span class="note-inline">(十七)</span><span class="note-inline">(六十二國入貢)</span></td>
</tr></table><p>正月帝初奉佛法。立精舍於殿內。引諸沙門居之<span class='note-inline'>(通鑑)</span>○帝造皇太寺。捨本第立本起寺<span class='note-inline'>(方志)</span>。</p>

<table>
<tr><td>壬午<span class="note-inline">(七)</span></td>
<td><span class="note-inline">(十八)</span></td>
</tr></table><p>秦曇摩蜱<span class='note-inline'>(此云愛法)</span>譯般若鈔五卷○秦主出同苑。命安法師。升輦同載。秦主以將伐晉。告安。安力諫。而堅不納。明年果有淮南之敗<span class='note-inline'>(僧傳)</span>。</p>

<table>
<tr><td>癸未<span class="note-inline">(八)</span></td>
<td><span class="note-inline">(十九)</span></td>
</tr></table><p>西域竺曇無蘭<span class='note-inline'>(此云法正)</span>自太元辛巳。於揚都譯經六十一部○竺曇猷<span class='note-inline'>(即帛道猷)</span>聞天台山有精舍。得道者居之。猷至。以石梁高危。未敢直度。且西礙大石。攀登路絕。因還止石室。彌年禪觀。後試造橋。乃見梁道平正。橫石洞。開度橋少許。見寶寺神僧。果如所說。猷乃陳住意。僧曰。却後十年。自當至此。何勞早住。相送度梁。橫石<span class='corr'>已</span>塞。至太元末年。終於山室。舉體綠色。端坐如生。今有往者。雲迷其道也<span class='note-inline'>(僧傳又感通錄云太元元年化者非也)</span>。</p>

<table>
<tr><td>甲甲<span class="note-inline">(晉太元)</span><span class="note-inline">(九)</span></td>
<td><span class="note-inline">(秦建元二十)</span></td>
<td><span class="note-inline">(後秦)</span><span class="note-inline">(姚萇日雀元)</span></td>
<td><span class="note-inline">(西秦)</span><span class="note-inline">(乞伏國亡)</span></td>
<td><span class="note-inline">(後燕)</span><span class="note-inline">(世祖)</span><span class="note-inline">(慕容垂元年)</span></td>
</tr></table><p>慧遠法師。少為儒生。博極羣書。甞與僧慧持。造安法師席下。聞出世間法。而悅之歎曰。儒道九流。特粃糠耳。遂出家。安門徒數千。遠居第一座。安甞歎曰。使道流東國。其在遠乎。至是以秦亂。來遊于晉。</p>

<table>
<tr><td>乙酉<span class="note-inline">(十)</span></td>
<td><span class="note-inline">(秦)</span><span class="note-inline">(符堅遇弑符丕即位)</span></td>
<td><span class="note-inline">(秦後二)</span></td>
<td><span class="note-inline">(西)</span><span class="note-inline">(建義秦元)</span></td>
<td><span class="note-inline">(後燕二)</span></td>
</tr></table><p>正月二十七日。道安法師。見有異僧。出入窻隙。安以生處問之。僧曰。當生兜率。即以手虗撥天西北。即雲開。備見兜率天宮之妙。又曰。當浴聖僧。方果所願。具示浴法。後安設浴。見有數十小兒入寺。須臾但聞浴室用水聲。久之不見。開室而巾濕水減。果是聖應也。二月八日。忽告眾曰。吾當去矣。無疾加趺而逝。門弟子數十人。知名于世。師著僧尼軌範。及法門清式二十四條<span class='note-inline'>(僧傳)</span>。</p>

<table>
<tr><td>丙戌<span class="note-inline">(十一)</span></td>
<td><span class="note-inline">(秦)</span><span class="note-inline">(丕遇弑符登即位徿東太初元)</span></td>
<td><span class="note-inline">(建初元)</span><span class="note-inline">(長入長安即位)</span></td>
<td><span class="note-inline">(西秦二)</span></td>
<td><span class="note-inline">(後涼)</span><span class="note-inline">(呂光太安元)</span></td>
<td><span class="note-inline">(後燕)</span><span class="note-inline">(建康元)</span></td>
<td><span class="note-inline">(魏)</span><span class="note-inline">(太祖現登國元)</span></td>
</tr></table><p>慧遠法師。抵潯陽。見廬山愛之。乃止龍泉精舍。次寓西林。復於山東。建東林寺。經綸之際。山神降靈。願加資助。信宿後乃風雷夜作。雲雨晦冥。明發就觀。則有良木殊材。駢羅委積。時晉將軍桓伊。初臨此牧。驚其神異。奏立寺焉。是年寺成。初太尉陶侃鎮廣州。有漁于海。得文殊像。送寒溪寺。甞經火。而像無恙。後侃鎮武昌。使人迎之致舟。舟沒而失其像。及遠瓶寺心祈之。於是其像冷然自至<span class='note-inline'>(本傳)</span>○魏太祖道武皇帝即位。帝生知奉佛。初平中山經郡國。見沙門。皆致敬。禁軍旅。無有所犯<span class='note-inline'>(北史)</span>。</p>

<table>
<tr><td>丁亥<span class="note-inline">(十二)</span></td>
<td><span class="note-inline">(二)</span></td>
<td><span class="note-inline">(二)</span></td>
<td><span class="note-inline">(三)</span></td>
<td><span class="note-inline">(二)</span></td>
<td><span class="note-inline">(二)</span></td>
<td><span class="note-inline">(二)</span></td>
</tr></table><p>秦曇摩難提<span class='note-inline'>(此云法喜)</span>。自建元末。至長安四年。譯法益經一卷○竺法汰。是年示寂。壽六十八。孝武詔曰。汰法師。道播八方。奄爾喪逝。可賻錢十萬。喪事有司悉辦○郗超與汰厚善。甞約。先沒者當先報冥事。至是汰卒。超夢之曰。向與君約報應之事。今皆不虗。願君無忘脩德。超由是循道彌篤<span class='note-inline'>(僧傳。又辨正搜神記。乃竺法度與王坦之相約云)</span>。</p>

<table>
<tr><td>戊子<span class="note-inline">(十三)</span></td>
<td><span class="note-inline">(三)</span></td>
<td><span class="note-inline">(三)</span></td>
<td><span class="note-inline">(高祖乾歸太初元)</span></td>
<td><span class="note-inline">(三)</span></td>
<td><span class="note-inline">(三)</span></td>
<td><span class="note-inline">(三)</span></td>
</tr></table><p>天竺二十六祖不如密多。以法付般若多羅。偈曰。真性心地藏。無頭亦無尾。應緣而化物。方便呼為智。遂示寂。</p>

<table>
<tr><td>己丑<span class="note-inline">(十四)</span></td>
<td><span class="note-inline">(四)</span></td>
<td><span class="note-inline">(四)</span></td>
<td><span class="note-inline">(二)</span></td>
<td><span class="note-inline">(麟嘉元)</span></td>
<td><span class="note-inline">(四)</span></td>
<td><span class="note-inline">(四)</span></td>
</tr></table><p>道安法師。有弟子僧富。因還魏郡。有一劫人。劫一小兒。欲取心肝以解神願。富見乃曰。大人五藏可用否。劫戲言亦好。富自取劫刀。畫胸至臍。羣劫奔走。即送小兒還元家。時路人見富。因問其故。還家取針縫其腹皮。塗以藥。轝還寺將息。少時而差○罽賓瞿曇僧伽提婆<span class='note-inline'>(此云眾天)</span>。於長安。出揵度等論。四十六卷○孝武帝精心奉法。志念冥符。師子國王。欽其懷道。遣沙門曇摩撮。遠送玉像。以表丹情<span class='note-inline'>(辨正論)</span>。</p>

<table>
<tr><td>庚寅<span class="note-inline">(十五)</span></td>
<td><span class="note-inline">(五)</span></td>
<td><span class="note-inline">(五)</span></td>
<td><span class="note-inline">(三)</span></td>
<td><span class="note-inline">(二)</span></td>
<td><span class="note-inline">(五)</span></td>
<td><span class="note-inline">(五)</span></td>
</tr></table><p>時晉室微。而天下奇才。多隱居不仕。聞廬山遠法師之道。皆來從之。師因謂劉程之等曰。諸君倘有心淨土之遊。當加勉勵。遂同發志。於無量壽佛之前。設齋立誓。期生淨土。其誓文略云。審二報之相催。知六道之難拔。誓同茲人。俱游絕域。臨三途而緬謝。傲天宮而□□云云。由是僧俗凡一百二十三人。竝慕道辭榮。棲心物外。續有千餘人。同結白蓮社矣<span class='note-inline'>(廬山記)</span>○竺佛念。自安高支謙之後。傳譯明匠。莫踰於念。符姚二代。為譯人之宗。念自譯經七十四卷。</p>

<table>
<tr><td>辛卯<span class="note-inline">(十六)</span></td>
<td><span class="note-inline">(六)</span></td>
<td><span class="note-inline">(六)</span></td>
<td><span class="note-inline">(四)</span></td>
<td><span class="note-inline">(三)</span></td>
<td><span class="note-inline">(六)</span></td>
<td><span class="note-inline">(六)</span></td>
</tr></table><p>僧伽提婆。至尋陽。初曇摩難提。出毗曇心。言多疑滯。至是遠公請入廬山。重譯毗曇等論七卷○曇摩難提。共譯經一百一十四卷○釋道敬。方入廬山出家。奉持般若等經。</p>

<table>
<tr><td>壬辰<span class="note-inline">(十七)</span></td>
<td><span class="note-inline">(七)</span></td>
<td><span class="note-inline">(七)</span></td>
<td><span class="note-inline">(五)</span></td>
<td><span class="note-inline">(四)</span></td>
<td><span class="note-inline">(七)</span></td>
<td><span class="note-inline">(七)</span></td>
</tr></table><p>八月彗現。詔天下有德沙門禳之。竺曇猷禱之。七日彗沒。有青衣童子來悔過。乃隱不現○西域迦留陀伽<span class='note-inline'>(此云時水)</span>譯十二遊經○西秦釋聖堅。譯摩伽等經二十四卷。</p>

<table>
<tr><td>癸巳<span class="note-inline">(十八)</span></td>
<td><span class="note-inline">(八)</span></td>
<td><span class="note-inline">(八)</span><span class="note-inline">(萇死高祖興立)</span></td>
<td><span class="note-inline">(六)</span></td>
<td><span class="note-inline">(五)</span></td>
<td><span class="note-inline">(八)</span></td>
<td><span class="note-inline">(八)</span></td>
</tr></table><p>時謝靈運。恃其才高。骯髒傲物。與世少諧。初入廬山。一見遠公。肅然心服。師問於遠。求入淨社。遠以心雜止之。今東西二池。乃靈運所鑿也。常有紅白蓮花。光華殊特。其白花西方有之。自此而始<span class='note-inline'>(廬山記)</span>○秦僧伽䟦澄<span class='note-inline'>(此云眾現)</span>。譯鞞婆沙等經論二十七卷。澄戒德整峻。眾皆則之。</p>

<table>
<tr><td>甲午<span class="note-inline">(十九)</span></td>
<td><span class="note-inline">(秦)</span><span class="note-inline">(為後秦滅)</span></td>
<td><span class="note-inline">(後秦)</span><span class="note-inline">(高祖皇初元)</span></td>
<td><span class="note-inline">(七)</span></td>
<td><span class="note-inline">(六)</span></td>
<td><span class="note-inline">(九)</span></td>
<td><span class="note-inline">(九)</span></td>
</tr></table><p>釋慧嵬多在山禪定。有一無頭鬼<span class='note-inline'>(現形)</span>。嵬曰。汝無頭痛之患。一何快哉。鬼便隱復作無腹鬼現。嵬曰。汝無腹藏之憂。一何樂哉。須臾復作異形鬼。皆隨點化而隱。時大雪。有一女子。來求寄宿。姿容婉媚。衣服鮮麗。女白嵬曰。以上人有德。天遣我來。以相慰喻。談說欲言。勸動其意。嵬執志貞確。一心無擾。乃謂女曰。吾心若死灰。無以革囊見試。女遂凌雲而逝。顧歎曰。海水可竭。須彌可傾。彼上人者。秉志堅貞。嵬以隆安三年。與法顯遊西域焉<span class='note-inline'>(本傳)</span>○符秦五主四十四年。沙門六人。出經律論一百九十七卷。</p>

<table>
<tr><td>乙未<span class="note-inline">(二十)</span></td>
<td><span class="note-inline">(後秦二)</span></td>
<td><span class="note-inline">(八)</span></td>
<td><span class="note-inline">(七)</span></td>
<td><span class="note-inline">(十)</span></td>
<td><span class="note-inline">(十)</span></td>
</tr></table><p>釋僧道。秦主欽其德業。友而愛之。入寺造敬。同輦還宮。及什公譯經。師亦參議焉○釋曇微。安公弟子。講法精敏。是年無疾而化。</p>

<table>
<tr><td>丙申<span class="note-inline">(太元二十一)</span><span class="note-inline">(九月安帝即位)</span></td>
<td><span class="note-inline">(三)</span></td>
<td><span class="note-inline">(西秦)</span><span class="note-inline">(太初九)</span></td>
<td><span class="note-inline">(後涼)</span><span class="note-inline">(龍飛元)</span></td>
<td><span class="note-inline">(後燕寶)</span><span class="note-inline">(永康元)</span></td>
<td><span class="note-inline">(魏)</span><span class="note-inline">(皇始元)</span></td>
</tr></table><p>魏趙郡沙門法果。戒行精至。開演法籍。詔徵以為僧統<span class='note-inline'>(弘明)</span>○沙門康道和。戒德有儀。軌範羣物。譯益意經。</p>

<table>
<tr><td>丁酉<span class="note-inline">(安帝)</span><span class="note-inline">(德宗)</span><span class="note-inline">(隆安元)</span></td>
<td><span class="note-inline">(皇初)</span><span class="note-inline">(四)</span></td>
<td><span class="note-inline">(太初)</span><span class="note-inline">(十)</span></td>
<td><span class="note-inline">(龍飛)</span><span class="note-inline">(二)</span></td>
<td><span class="note-inline">(南涼)</span><span class="note-inline">(禿髮鳥孤元)</span></td>
<td><span class="note-inline">(北涼)</span><span class="note-inline">(□業神璽元)</span></td>
<td><span class="note-inline">(西涼)</span><span class="note-inline">(李暠)</span></td>
<td><span class="note-inline">(燕二)</span></td>
<td><span class="note-inline">(魏二)</span></td>
</tr></table><p>桓元勸帝沙汰僧尼。詔曰。沙門有通經律。行可宣寄大化者。聽依所習。否者悉令罷道。唯廬山道德所居。不在搜簡。及遠法師以書抵元。遂停其詔○僧伽提婆。來遊建康。晉朝王公名士。莫不造席。乃譯阿含經一百一十卷。</p>

<table>
<tr><td>戊戌<span class="note-inline">(二)</span></td>
<td><span class="note-inline">(五)</span></td>
<td><span class="note-inline">(十一)</span></td>
<td><span class="note-inline">(三)</span></td>
<td><span class="note-inline">(二)</span></td>
<td><span class="note-inline">(二)</span></td>
<td><span class="note-inline">(西涼)</span></td>
<td><span class="note-inline">(後燕慕容□□□□)</span></td>
<td><span class="note-inline">(□)</span></td>
<td><span class="note-inline">(□)</span></td>
</tr></table><p>魏太祖。下詔曰。佛法之興。其來□□□□□□□□□□神蹤遺法。信可依憑。□□□□□□□□□□□□□□令信向之徒。有所□□□□□□□□□□□□□□□中達唯誦觀音經。明日將噉之□□□□□□□□□□嚙柵成闕。達乃穿柵得脫<span class='note-inline'>(僧傳)</span>。</p>

<table>
<tr><td><span class="corr">己</span>亥<span class="note-inline">(三)</span></td>
<td><span class="note-inline">(弘始元)</span></td>
<td><span class="note-inline">(十二)</span></td>
<td><span class="note-inline">(後涼)</span><span class="note-inline">(纂咸寧元)</span></td>
<td><span class="note-inline">(三)</span></td>
<td><span class="note-inline">(天璽元)</span></td>
<td/>
<td><span class="note-inline">(長樂元)</span></td>
<td><span class="note-inline">(二)</span></td>
<td><span class="note-inline">(二)</span></td>
</tr></table><p>曇摩耶舍<span class='note-inline'>(此云法稱)</span>。明悟出羣。常有聖僧。執錫自空詣稱談話。又夢博叉天王。勸以遊方觀道。不當自善。由是行化。至于此土。是年譯差摩經一卷○釋法顯。與同學五人往西域。求未至經○釋慧持。廬山遠公弟也。形長八尺。風神雋爽。是年辭遠入蜀。止龍淵寺。白黑歸敬。升持堂者。皆號登龍門。</p>

<table>
<tr><td>庚子<span class="note-inline">(四)</span></td>
<td><span class="note-inline">(二)</span></td>
<td><span class="note-inline">(十三)</span></td>
<td><span class="note-inline">(二)</span></td>
<td><span class="note-inline">(利鹿孤建和元)</span></td>
<td><span class="note-inline">(二)</span></td>
<td><span class="note-inline">(元)</span></td>
<td><span class="note-inline">(二)</span></td>
<td><span class="note-inline">(建平元)</span></td>
<td><span class="note-inline">(三)</span></td>
</tr></table><p>三月曇摩蜱。出雜問律事二卷。明三寶物。須善防護○太山竺僧朗。有先知之異。晉魏燕秦六天子。降詔問所。供聘皆奇寶。南燕主欽其德。給二縣租稅。仍為立神通寺。曾經三度毀之。而不得犯者。朗輙見身以錫杖揮之立。四百年而佛像如新<span class='note-inline'>(本傳及北山錄)</span>。</p>

<table>
<tr><td>辛丑<span class="note-inline">(五)</span></td>
<td><span class="note-inline">(三)</span></td>
<td/>
<td><span class="note-inline">(呂降)</span><span class="note-inline">(神鼎元)</span></td>
<td><span class="note-inline">(二)</span></td>
<td><span class="note-inline">(沮渠蒙遜永安元)</span></td>
<td><span class="note-inline">(二)</span></td>
<td><span class="note-inline">(熈)</span><span class="note-inline">(光始元)</span></td>
<td><span class="note-inline">(二)</span></td>
<td><span class="note-inline">(四)</span></td>
</tr></table><p>初建元十三年。符秦盛時。德星屢現。太史奏。外國當有智人入輔。及秦主攻襄陽。得道安以為應。安讓不敢當。勸秦主。迎龜茲國鳩摩羅什<span class='note-inline'>(此云童壽)</span>。秦主從之。太元七年。即遣呂光。伐龜茲以迎什。遂獲什。光見什年少。妻以龜茲王女。什苦辭。光飲以醇。□□閉室中□□□□□□光還。而符堅<span class='corr'>已</span>敗。因僭□□□□□□□□□□□□□□□□□□國及姚萇□□□□□安八年□□□□□□風化□□是年三月。有木連理。生于廟廷。□□□園葱變為茝。以為美瑞。五月遣將伐涼。九月隆隆乃迎什。十二月至長安。秦主禮待以國師。於西內逍遙園。命什譯經。秦主卑萬乘之心。尊三寶之教。機政之暇。躬與什對譯○南涼釋曇霍。專以神力化物。行疾如風。力者追之不及。言人死生貴賤。毫釐無爽。人或藏其錫杖。霍閉目少時。立知其處。因之事佛者甚眾。鹿孤有弟耨檀。多虗害。霍謂曰。當脩善道。為後世橋梁。檀曰公能七日不食。僕當奉佛。乃幽七日。而霍無饑色。檀因此改信節殺興慈。國人既蒙其祐。咸稱曰大師<span class='note-inline'>(本傳)</span>○杯度比丘。常乘木杯度水。神化莫測。時在彭城。羅什聞之歎曰<span class='note-inline'>(一作度聞什入關歎曰)</span>。吾與此子戲別三百年矣。相見杳然。未期遲於來世耳<span class='note-inline'>(感通傳)</span>。</p>

<table>
<tr><td>壬寅<span class="note-inline">(元興元)</span></td>
<td><span class="note-inline">(四)</span></td>
<td/>
<td/>
<td><span class="note-inline">(傉檀弘昌元)</span></td>
<td><span class="note-inline">(二)</span></td>
<td><span class="note-inline">(三)</span></td>
<td><span class="note-inline">(二)</span></td>
<td><span class="note-inline">(三)</span></td>
<td><span class="note-inline">(五)</span></td>
</tr></table><p>秦什法師。是年出彌陀彌勒思益等經○廬山遠法師。聞什入關。遣書通好。秦主聞遠師之風。遙相欽敬。送旃檀像塔。請作大智度論度。致書殷勤。什亦送雙口澡瓶。及遺書曰。佛記東南有護法菩薩。勗哉仁者。善弘其事。并遺偈一章。略曰。既<span class='corr'>已</span>捨染樂。心得善攝否。若得不馳散。深入實相否。畢竟空相中。其心無所樂<span class='note-inline'>(云云)</span>。遠復答以偈。略曰。本端竟何從。起滅有□□。一微涉動境。□□頹山勢。惑想更相乘。觸理自生滯。<span class='note-inline'>(云云)</span>□□國未□□□常住之說。但云壽命長劫。遠曰。佛是至極。至極則無變。無變之理。豈有窮哉。乃著法性論。有曰。至極以不變為性。得性以體極為宗云。羅什見論歎曰。遠未及見經。暗與理會。豈不妙哉○桓元重申庚氷之議。欲沙門盡敬王者。朝廷承風。旨多與元合。因以問遠曰。此一代大事。不可使朝廷失體也。得八座書。今以似君。君其件件詳論不敬之意。以釋其疑。便當行之。遠公慨然。懼大法之將淪。乃答其書。并著沙門不敬王者論五篇。劇陳所以不拜之意。其論五篇。一曰在家。謂在家奉法。則是順化之民。情未變俗。迹同方內。故有天屬之愛。奉主之禮。禮敬有本。遂因之以成教。二曰出家。謂出家則是方外之賓。能遁世以求其志。變俗以達其道。變俗則不得與世典同禮。遁世則宜高尚其迹。故能拯溺俗於沉流。拔幽根於重劫。遠通三乘之津。近開人天之路。如令一夫全德。則道洽六親。澤流天下。雖不處王侯之位。固<span class='corr'>已</span>恊契皇極。在宥生民矣。是故內乖天屬之重。而不違其孝。外闕奉主之恭。而不失其敬也。三曰求宗不順化。謂反本求宗者。不以生累其神。超落塵封者。不以情累其生。不以情累其生。則其生可滅。不以生累其神。則其神可冥。冥神絕境故謂之泥洹。故沙門雖抗禮萬乘。高尚其事。不爵王侯。而沾其惠者也。四曰體極不兼應。謂如來之與周孔。發致雖殊。潛相影響。出處或異。終期必同。故雖曰道殊。所謂歸一也。不兼應者。物不能兼受也。五曰形盡神不滅。謂識神馳騖。隨行東西也<span class='note-inline'>(弘明集)</span>。元始意堅。及得遠論。即緩其事○竺法曠。志行淵深。每以法華為會三之旨。彌陀為淨土之因。常詠二部。有眾則講。獨處則誦。甞造彌陀大殿。伐木遇旱。曠呪令出水。是年示寂。顧愷之作讚傳<span class='note-inline'>(本傳)</span>○北涼釋道龔。譯寶梁等經十二卷。釋法眾。譯陀羅尼經。又僧伽陀。譯善權經○魏太祖。於虞地。造十五級塔。又造開泰定國二寺。寫一切經。造千金像。每日法集三百名僧<span class='note-inline'>(方志)</span>。</p>

<table>
<tr><td>癸卯<span class="note-inline">(二)</span></td>
<td><span class="note-inline">(五)</span></td>
<td/>
<td><span class="note-inline">(後涼)</span><span class="note-inline">(為後秦滅)</span></td>
<td><span class="note-inline">(二)</span></td>
<td><span class="note-inline">(三)</span></td>
<td><span class="note-inline">(四)</span></td>
<td><span class="note-inline">(三)</span></td>
<td><span class="note-inline">(四)</span></td>
<td><span class="note-inline">(六)</span></td>
</tr></table><p>冬桓元篡位。封帝為平固王。乃下書曰。佛法弘大。所不能測。推奉主之情。欲興其敬。今事既在<span class='corr'>己</span>。宜體謙冲。應諸道人。勿復致禮也○秦什出金剛仁王等經○釋曇邕。初仕符秦。為衛將軍。形長八尺。雄武過人。符堅南敗。因從安公出家。次事廬山遠公。內外綜涉。志尚弘法。為遠人關。致書羅什。凡為使命。十有餘年。鼓擊風流。搖動峯岫。強捍果敢。專對不辱。後於山西。營立茅宇。與弟子曇果。沉思禪門。果夢山神求受五戒。果曰。家師在此。可往咨受。後邕見一人。風姿端雅。從者二十人。請受五戒。邕知是山神。乃為說戒說法。神䞋以外國七節。禮拜辭別。倐忽不見<span class='note-inline'>(僧傳)</span>。</p>

<table>
<tr><td>甲辰<span class="note-inline">(三)</span></td>
<td><span class="note-inline">(六)</span></td>
<td><span class="note-inline">(西秦)</span></td>
<td><span class="note-inline">(南涼)</span></td>
<td><span class="note-inline">(三)</span></td>
<td><span class="note-inline">(四)</span></td>
<td><span class="note-inline">(五)</span></td>
<td><span class="note-inline">(四)</span></td>
<td><span class="note-inline">(五)</span></td>
<td><span class="note-inline">(魏)</span><span class="note-inline">(天賜元)</span></td>
</tr></table><p>春劉裕討桓元。元敗。挾帝走江陵。元為人所殺○釋智猛。招十五人。往西域求經○四月秦什師。譯大品般若經四十卷。又百論二卷。什尋覽舊經。多所紕繆。皆釐正之。沙門僧叡僧肇等。八百餘人。傳受其旨○天竺弗若多羅<span class='note-inline'>(此云功德大)</span>。至長安。義學沙門數百人從之。於中寺誦十誦梵本。什公番譯三分獲二。而十月弗若示寂。會曇摩流支至。亦善毗尼。廬山遠公。走書關中。勸流支足成之。秦王亦加敦請。流支乃與什公續之。至來秋而終焉。律儀大備。自此而始。</p>

<table>
<tr><td>乙巳<span class="note-inline">(義熈元)</span></td>
<td><span class="note-inline">(七)</span></td>
<td/>
<td/>
<td/>
<td><span class="note-inline">(五)</span></td>
<td><span class="note-inline">(建初元)</span></td>
<td><span class="note-inline">(五)</span></td>
<td><span class="note-inline">(慕容超太上元)</span></td>
<td><span class="note-inline">(二)</span></td>
</tr></table><p>桓振挾帝屯江津。劉毅等擊之。振走。何無忌。奉帝還京師。帝次潯陽。詔遠法師。見于行在。輔國何無忌。勸遠一出。遠固辭以疾。帝再詔問勞。敕九江太守。歲時送米資奉<span class='note-inline'>(本傳)</span>○正月秦王興。以鳩摩羅什為國師。奉之如神。親帥群臣。聽什講經。大營塔寺。沙門坐禪者。常以千數。公卿以下皆奉佛。由是州郡化之事佛者。十室而九<span class='note-inline'>(北史)</span>○是年什。出佛藏經。菩薩藏經。譬喻經。及智度論一百卷○法師僧[((素-糸)*力)/石]。奉律精苦。為秦主所重。自什入關。僧尼以萬數。頗多愆濫。遂以[((素-糸)*力)/石]為國僧正。統攝僧事。給車輿吏士。秩視侍中。僧正自此而始○又以僧遷禪慧為悅眾。以法欽慧斌為僧錄。班秩有差。尋加親信。仗身白從。各三十人○法師僧叡。從什受業。妙悟絕倫。秦王嘗指之曰。四海僧望也。叡講成實論。什歎曰。子真精識。傳譯有甞音。吾何恨焉○法師僧肇。自為沙門。名震三輔。什公在姑臧。肇走依之。什與語驚曰。法中龍象也。及歸關中。助什詳定經論。因出大品之後。著般若無知論。什覽奇之。傳其論至廬山。遠公歎為未甞有也。復著物不遷寶藏等論。皆妙盡精微。并注維摩。竝傳於世○時師子國有婆羅門。號聰明。為異道之宗。聞什在關中。䭾其書至。乞與僧辨論。什謂道融曰。子可當之。融密使人錄其書目。一覧即誦。克日論議。秦王與公卿大集。婆羅門以博觀為誇。融乃歷數其書。并秦地經史三倍之。什嘲曰。卿乃未聞大秦有博學者乎。敢輕遠來。婆羅門愧拜而去<span class='note-inline'>(僧傳)</span>○晉司徒王謐。於東掖門。見五色光。穿其地得金像。高四尺。因奉入宮。宋祖加敬。躬禮事焉<span class='note-inline'>(感通傳)</span>。</p>

<table>
<tr><td>丙午<span class="note-inline">(二)</span></td>
<td><span class="note-inline">(八)</span></td>
<td/>
<td/>
<td/>
<td><span class="note-inline">(六)</span></td>
<td><span class="note-inline">(二)</span></td>
<td><span class="note-inline">(六)</span></td>
<td><span class="note-inline">(二)</span></td>
<td><span class="note-inline">(三)</span></td>
</tr></table><p>師子國沙門曇摩。獻玉像。高四尺二寸。帝賜瓦官寺<span class='note-inline'>(統紀)</span>○天竺佛䭾跋陀羅<span class='note-inline'>(此云覺賢)</span>。遊罽賓積歲。常於宴坐。屢見神通。<span class='corr'>已</span>得不還果。時有秦沙門智嚴等。西往罽賓。請來長安。講讚大乘。咸覿玄奧。什公倒屣迎之。議論多發。藥奉太子泓。甞延至東宮。對什論法。時秦崇尚玄化。沙門出入宮闕者數千。唯跋陀守靜隤然而<span class='corr'>已</span>。偶謂弟子曰。昨見天竺五舶俱發。應合至矣。又其徒自言。得那含果。僧正道䂮曰。佛不許言自所得法。五舶之論。何所窮詰。弟子輕言誑惑。於律有違。義不同處。䟦陀遂渡江入廬山。見遠公。遠高之。遣書關中雪其枉。遠乃請出禪數諸經。未幾而五舶俱至。共伏其靈通。陀即持佛舍利五粒。建塔於東林寺北上方<span class='note-inline'>(廬山記)</span>○夏什出法華經七卷。又維摩經三卷。華手經十三卷。又於草堂寺。出梵網經二卷。融影等三百人。一時共受菩薩十戒。</p>

<table>
<tr><td>丁未<span class="note-inline">(三)</span></td>
<td><span class="note-inline">(九)</span></td>
<td><span class="note-inline">(西秦)</span></td>
<td/>
<td/>
<td><span class="note-inline">(北涼七)</span></td>
<td><span class="note-inline">(三)</span></td>
<td><span class="note-inline">(高雲元)</span></td>
<td><span class="note-inline">(三)</span></td>
<td><span class="note-inline">(四)</span></td>
</tr></table><p>時淵明陶潛。字元亮。居柴桑。與廬山相近。時訪遠公。遠愛其曠達。招之入社。陶性嗜酒。謂許飲即來。遠許之。陶入山久之。以山無酒。攢眉而去○什法師。甞講經草堂等。秦王及朝臣。沙門數千眾。肅容觀聽。王曰。法師才辨。海內無雙。可使法種不嗣哉。遂以宮女十輩。逼令受之。什自是不住僧房。別立廨舍。諸僧有効之者。什聚針盈鉢。謂曰。若相效能食此者。乃可畜室耳。舉匕進針。如常饍。諸僧愧止。初什甞與母。謁月支國北山尊者。山謂其母曰。善護此沙彌。年三十五。毗尼無缺。度人如毱多。不爾正俊法師耳。天竺佛陀耶舍至姑臧。聞什受秦宮女。歎曰。什如好綿。其可使入棘<span class='corr'>刺</span>乎。什聞耶舍來。勸秦王迎之。耶舍至。王郊迎。別剏精。舍處之。供設如王者。耶舍一無所受。時至分衛一食而<span class='corr'>已</span>。善毗婆沙論。而髭赤。時號赤髭毗婆沙<span class='note-inline'>(通論)</span>○時什師。於大石寺出諸經。禪師於瓦官寺。教習禪道。三藏法師。於中寺出律部。毗婆沙法師。於石羊寺出毗曇。可謂一時盛化<span class='note-inline'>(肇傳)</span>。</p>

<table>
<tr><td>戊申<span class="note-inline">(四)</span></td>
<td><span class="note-inline">(十)</span></td>
<td/>
<td><span class="note-inline">(二)</span></td>
<td><span class="note-inline">(景王)</span><span class="note-inline">(嘉平元)</span></td>
<td><span class="note-inline">(八)</span></td>
<td><span class="note-inline">(四)</span></td>
<td><span class="note-inline">(後燕)</span><span class="note-inline">(北燕滅之)</span></td>
<td><span class="note-inline">(四)</span></td>
<td><span class="note-inline">(五)</span></td>
</tr></table><p>晉安帝。於育王塔立大石寺<span class='note-inline'>(方志)</span>。秦什出小品般若經十卷。又出十二門論一卷○卑摩羅叉<span class='note-inline'>(此云無垢眼)</span>。至秦數年後。出遊關左。盛闡毗尼。講什所譯斗誦戒本。律藏大弘。叉之力也。其所制內禁輕重二卷。今行於世。叉為人眼青。時號青眼律師<span class='note-inline'>(本傳)</span>。</p>

<table>
<tr><td>己酉<span class="note-inline">(五)</span></td>
<td><span class="note-inline">(十一)</span></td>
<td><span class="note-inline">(更始元)</span></td>
<td><span class="note-inline">(三)</span></td>
<td><span class="note-inline">(二)</span></td>
<td><span class="note-inline">(九)</span></td>
<td><span class="note-inline">(五)</span></td>
<td><span class="note-inline">(北燕)</span><span class="note-inline">(馮䟦太平元)</span></td>
<td><span class="note-inline">(五)</span></td>
<td><span class="note-inline">(太宗)</span><span class="note-inline">(永興元)</span></td>
</tr></table><p>什出中論四卷。什甞曰。吾若著筆作大乘阿毗曇。非迦旃子比也。今深識者寡。將何所論。唯與秦王。著實相論二卷。并注維摩經○魏太宗明元帝<span class='note-inline'>(嗣)</span>既踐位。京邑四方。建立圖像。仍令沙門敷導民俗<span class='note-inline'>(魏史)</span>。</p>

<table>
<tr><td>庚戌<span class="note-inline">(六)</span></td>
<td><span class="note-inline">(十二)</span></td>
<td><span class="note-inline">(二)</span></td>
<td><span class="note-inline">(四)</span></td>
<td><span class="note-inline">(三)</span></td>
<td><span class="note-inline">(十)</span></td>
<td><span class="note-inline">(六)</span></td>
<td><span class="note-inline">(二)</span></td>
<td><span class="note-inline">(南燕)</span><span class="note-inline">(為晉)</span></td>
<td><span class="note-inline">(二)</span></td>
</tr></table><p>劉程之。初入廬山依遠公。而桓玄劉裕竝欲薦之。程之力辭。裕等以其志不可屈。議以遺民之號旌焉。程之自脩淨土。日專坐禪。始涉半歲。即於定中。見佛光照天地。既出定<span class='corr'>已</span>。愈加怡悅。居山十五年。又於念佛中。見彌陀放光。慰接摩頂。翌日念佛。又見身入寶池。有菩薩。指池謂程之曰。八功德水。汝可飲之。遂掬飲之。甘美非常。及寤猶覺異香發於毛孔。歎曰。此吾淨士之緣至矣。至是乃集眾敘別。西向端坐<span class='corr'>斂</span>手而逝。壽五十九。異香郁然。七日而息。遠公撰紀德碑○時遠法師。每送客不過虎溪。道士陸脩靜。同淵明入山見師。師送之。執手共話。不覺過虎溪。三人相顧大笑。今人畫之。為廬山三笑圖○秦佛陀耶舍<span class='note-inline'>(此云覺明)</span>。譯四分律六十卷。</p>

<table>
<tr><td>辛亥<span class="note-inline">(七)</span></td>
<td><span class="note-inline">(十三)</span></td>
<td><span class="note-inline">(三)</span></td>
<td><span class="note-inline">(五)</span></td>
<td><span class="note-inline">(四)</span></td>
<td><span class="note-inline">(十一)</span></td>
<td><span class="note-inline">(西涼七)</span></td>
<td><span class="note-inline">(北燕三)</span></td>
<td><span class="note-inline">(魏三)</span></td>
</tr></table><p>釋曇諦。初母夢一僧寄麈尾并鐵書鎮二枚。眠覺見兩物具存。因而有孕生諦。諦年五歲。母以麈尾示之。諦曰。秦王餉也。年十歲出家。悟自天發。後因喚僧[((素-糸)*力)/石]名。諦又以麈尾示之。[((素-糸)*力)/石]悟其乃弘覺先師也。諦善講經書。後閑居吳興崐山。二十載。時望英豪。欽風問道○釋慧虔初止廬山。次投山陰嘉祥寺。克<span class='corr'>己</span>導物。苦身率眾。忽得小疾。自知必盡。屬想安養。祈誠觀音。北寺有尼。夢見觀音入西郭門。幢幡華蓋。光映日月。尼作禮曰。大士何之。答云往嘉祥寺。迎虔公。因爾無常。遠近咸聞異香<span class='note-inline'>(僧傳)</span>。</p>

<table>
<tr><td>壬子<span class="note-inline">(八)</span></td>
<td><span class="note-inline">(十四)</span></td>
<td><span class="note-inline">(西秦)</span></td>
<td><span class="note-inline">(六)</span></td>
<td><span class="note-inline">(五)</span></td>
<td><span class="note-inline">(元姑元)</span><span class="note-inline">(遷都姑臧)</span></td>
<td><span class="note-inline">(八)</span></td>
<td><span class="note-inline">(四)</span></td>
<td><span class="note-inline">(四)</span></td>
</tr></table><p>西域曇無讖。至姑臧。涼王素奉大法。奉讖為師○廬山遠法師。因西域沙門。敘西土石室佛影光相。是年五月。乃圖畫萬佛影。立臺以奉之<span class='note-inline'>(弘明集)</span>。○釋慧持。垂遺戒示寂於蜀龍淵寺。壽七十六○秦九月。什出成實論二十卷。</p>

<table>
<tr><td>癸丑<span class="note-inline">(九)</span></td>
<td><span class="note-inline">(十五)</span></td>
<td><span class="note-inline">(二)</span></td>
<td><span class="note-inline">(鳳翔元)</span></td>
<td><span class="note-inline">(六)</span></td>
<td><span class="note-inline">(二)</span></td>
<td><span class="note-inline">(九)</span></td>
<td><span class="note-inline">(五)</span></td>
<td><span class="note-inline">(五)</span></td>
</tr></table><p>四月秦羅什法師。覺四大不愈。乃口出三番神呪。令弟子誦之以自救。未及致力。轉覺危殆。於是集眾告別曰。因法相逢。殊未盡心。方復後世。惻愴可言。所譯經論。若義契佛心。焚身之日。舌不焦壞。言訖而逝。闍維之日。舌果不壞。師壽七十。所譯經論三百八十餘卷<span class='note-inline'>(釋教錄云。什公卒時。諸記不定。高僧傳云。弘始十一年八月二十日卒。此不然也。准成實論後記云。弘始十四年九月十五日出訖。准此十四年末什仍未卒。又准僧肇上秦主涅槃無名論表云。肇在什公門下。十有餘載。若什四年出經。十一年卒。始經八載。未滿十年。云何乃言十有余載。而釋教錄。亦不定其年月。因看弘明集云。有僧肇誄什法師。以癸丑年四月十三日薨于大寺。故今以此為準)</span>○什之弟子生肇融叡。謂之什門四聖。又加曇影慧嚴慧觀僧䂮道常道標。謂之什門十哲。又有僧導僧因。皆當世名匠也。洪覺範曰。羅什至關而奇才畢集。於是大法勃興。觀其總領庶務。有道䂮。精義入神。有僧肇道生。以智禦侮有道融。以辭飾經有僧叡。至於機辨驚群如曇影。抗志不回如道標道恒者。尚多有焉<span class='note-inline'>(僧傳)</span>○僧叡善攝威儀。弘讚經法。常迴此諸善。願生安養。後自知期至。集僧告別。酒浴燒香禮拜還座。向西方合掌而逝。是日同寺咸見五色香煙。從叡房出。壽六十七○佛陀耶舍。出阿含經二十二卷○凉土大飢。釋法進。自割肉啖飢民。民取其肉盡而卒<span class='note-inline'>(本傳)</span>○釋僧慧。於京師破塢村起草屋。中夜兩燈自行。前數十步。即就其處。立崇明寺<span class='note-inline'>(僧傳)</span>。</p>

<table>
<tr><td>甲寅<span class="note-inline">(十)</span></td>
<td><span class="note-inline">(十六)</span></td>
<td><span class="note-inline">(三)</span></td>
<td><span class="note-inline">(二)</span></td>
<td><span class="note-inline">(南涼)</span><span class="note-inline">(為西秦滅)</span></td>
<td><span class="note-inline">(三)</span></td>
<td><span class="note-inline">(十)</span></td>
<td><span class="note-inline">(六)</span></td>
<td><span class="note-inline">(魏)</span></td>
</tr></table><p>廬山釋慧永。厲行精苦。願生西方。是年示微疾。忽<span class='corr'>斂</span>衣合掌求屣欲起。如有所見。眾咸驚問。答云佛來。言終而卒。壽八十三。咸聞異香。七日乃歇<span class='note-inline'>(本傳)</span>○佛陀耶舍。南遊廬山。遠公深敬之。舍乃躬自負鐵。於紫霄峯頂鑄塔。以如來真身舍利。藏其中。今存焉<span class='note-inline'>(廬山記)</span>○釋法顯。還自西域。初顯得經律。留三年。學梵字。以經像附商。至師子國。又二年。達于青州。大守李嶷。躬迎之。護送入于京師。凡往返十五年<span class='note-inline'>(本傳)</span>○秦曇摩耶舍<span class='note-inline'>(此云法名)</span>。自弘始九年。譯毗婆沙論。至是三十卷方訖。耶舍常交接神明。而俯同凡俗。時謂<span class='corr'>已</span>階聖果○北凉三藏曇無讖。是年譯涅槃經初分十卷。次廣出地持光明諸經。以涅槃品數未足。躬往西域訪求。後還凉宣譯。又遣弟子求後品至。續復譯之。其地持經。即今菩薩戒之所出也○釋僧肇。是年卒於長安。年三十一<span class='note-inline'>(僧傳)</span>。</p>

<table>
<tr><td>乙卯<span class="note-inline">(十一)</span></td>
<td><span class="note-inline">(十七)</span></td>
<td><span class="note-inline">(四)</span></td>
<td><span class="note-inline">(夏三)</span></td>
<td><span class="note-inline">(北涼四)</span></td>
<td><span class="note-inline">(西涼十一)</span></td>
<td><span class="note-inline">(七)</span></td>
<td><span class="note-inline">(二)</span></td>
</tr></table><p>八月初六日。慧遠法師。合掌面西而逝<span class='note-inline'>(僧傳云。十二年終。又弘明集謝靈運誄文謂。十三年終。三說未知孰是)</span>。壽八十四。謝靈運製碑。有廬山集三十卷。行於世。師居廬山三十年。影不出山。迹不入俗弟慧持亦有高行。社眾數千。持居第一座。其社眾名跡尤彰彰者。一十八人。俗士則有劉遺民雷次宗周續之宗炳張野張詮。法師則有慧永慧持道敬。罽賓則有佛䭾䟦陀羅尊者。他如慧獻曇順曇常道昺曇詵類。以童穉出家。同脩淨社。最後有竺道生。及罽賓佛䭾耶舍尊者。以義熈七八年方入山。則剏社二十六七年矣。猶得在十八賢傳列。至今清風襲人。又陶淵明。以山無酒而去。謝靈運以心雜。不得入社。陸脩靖。甞從遠公問道。今世傳有二十一人焉。遠之門。德行則又有道祖僧遷道流。竝才義英烈。有慧要者。患山中無刻漏。乃於水上。立十二葉芙蕖。因波轉。以定十二時。晷景無差。餘皆有名于世<span class='note-inline'>(廬山集)</span>○太原郭宣。與蜀郡處筏。共梁州<span class='corr'>刺</span>史揚牧敬為友。敬以害人被禁。事連宣筏。二人念觀音。許錢各十萬。與西明寺作功德。夜夢菩薩垂救。俱得脫免。宣依願還錢。而筏不還。後遇戎查蒲。被流矢所中。自悔曰。我有大罪。語訖而死<span class='note-inline'>(僧史)</span>○釋法顯。初遊西天。至一寺。忽遇疾。因思鄉飯。其寺主遣沙彌。為來取之。倐忽往還。脚有瘡血。云往彭城。吳蒼鷹家求食。為犬所嚙。顯恠其瞬息間。而遊數萬里外。方悟寺僧竝非常人也。及隨舶還。故往彭城訪鷹。具知由委。其犬嚙餘血塗門之處猶在。顯曰。此羅漢聖人血也。鷹即捨宅為寺。自至揚。廣求經像未獲。忽林間見僧持像行。云與吳鷹供養<span class='note-inline'>(僧傳)</span>○魏鷹將像還。每放異光。後元魏高齊皆迎供養<span class='note-inline'>(僧傳)</span>○魏僧統法果。太宗深敬之。前後授以輔國宣城子忠信侯安城公之號。皆固辭<span class='note-inline'>(魏書)</span>。</p>

<table>
<tr><td>丙辰<span class="note-inline">(十二)</span></td>
<td><span class="note-inline">(後秦泓)</span><span class="note-inline">(永和元)</span></td>
<td><span class="note-inline">(五)</span></td>
<td><span class="note-inline">(四)</span></td>
<td><span class="note-inline">(五)</span></td>
<td><span class="note-inline">(十二)</span></td>
<td><span class="note-inline">(八)</span></td>
<td><span class="note-inline">(泰常元)</span></td>
</tr></table><p>釋法安<span class='note-inline'>(一名慈欽)</span>。遠公弟子也。習禪講經。善能開化。時新陽縣虎災。縣有社樹。下築神廟。安遊其村。民以畏虎。早閉門閭。安至樹下。坐禪向曉。虎負人至。投之樹北。跳伏安前。安為說法授戒。虎有頃而去。村人追虎。至樹下。見安大驚。謂是神人。一縣宗奉。虎灾遂息。因改神廟。留安立寺。左右田園。皆捨為業。後夢人指床下。掘得銅鐘二口<span class='note-inline'>(僧傳)</span>。</p>

<table>
<tr><td>丁巳<span class="note-inline">(十三)</span></td>
<td><span class="note-inline">(後秦)</span><span class="note-inline">(為晉滅)</span></td>
<td><span class="note-inline">(六)</span></td>
<td><span class="note-inline">(五)</span></td>
<td><span class="note-inline">(六)</span></td>
<td><span class="note-inline">(西涼歆)</span><span class="note-inline">(加興元)</span></td>
<td><span class="note-inline">(九)</span></td>
<td><span class="note-inline">(二)</span></td>
</tr></table><p>秦釋道恒。羅什愛其才。與道標齊名。初秦王。以二人有經國之業。必欲二人罷道輔政。恒標答書有曰。昔光武尚能縱嚴陵之心。魏文管寧寫之操。願鑒元元之情。垂<span class='corr'>曠</span>通物之理。秦主又致書於什䂮二師。願睡以諭之。什䂮等答。略曰。古之明王。審違性之難御。悟任物之多因。故堯放許由於箕山。陵讓放杖於魏國。高祖縱四皓於終南。叔度辭蒲輪於漢岳。蓋以適賢之性。為得賢也。後舉眾懇乞。方得寢免。恒乃歎曰。古人云。益我貨者損我神。生我名者殺我身。於是入瑯瑘山。終世不出。是年示寂于山<span class='note-inline'>(本傳)</span>○姚秦三主共三十四年。沙門五人。出經律論六百二十四卷○釋僧羣。居羅江霍山。山有泉。羣飲之能不饑。因絕五穀。大守劉夔。欲造其山乞水。天甚清霽。方渡海。忽風雨晦冥數日。竟不得往。歎曰。正為山靈勒回俗駕耳。羣庵側有略彴。每渡以汲泉。一日有折翅鴨。舒翼橫略彴就唼。羣欲舉杖撥去。恐傷鴨。因不飲數日而沒。壽百四十餘。臨終曰。我少時甞戲折一鴨翅。此殆現報也<span class='note-inline'>(僧傳)</span>。</p>

<table>
<tr><td>戊午<span class="note-inline">(十四)</span></td>
<td><span class="note-inline">(西秦七)</span></td>
<td><span class="note-inline">(夏)</span><span class="note-inline">(昌武元)</span></td>
<td><span class="note-inline">(北凉七)</span></td>
<td><span class="note-inline">(二)</span></td>
<td><span class="note-inline">(十)</span></td>
<td><span class="note-inline">(三)</span></td>
</tr></table><p>西竺佛䭾䟦陀羅。因適江陵。士庶皆事之。宋王劉裕。請歸京都。止道場寺。三月吳郡內史孟顗等。乃請師於寺譯華嚴經。感二青衣童子。每旦自庭沼中出。炷香添瓶。不離座右。暮則潛入沼中。日以為常。至譯經畢。遂絕迹不見<span class='note-inline'>(華嚴記)</span>○僧洪。鑄丈六像。未及開模。會銅禁甚嚴。劉裕時為相國。洪坐繫丞相府。誦觀音經。夢像摩其頂。問怖否。洪曰。自念必死。安得不怖。覩像胸前。銅色燋沸。殆臨刑。會監官牛奔車壞。更克日。有令從相府來。原洪之罪。比開模像。胸如所夢焉<span class='note-inline'>(北山錄)</span>○涼無讖。出海龍王經四卷。有道進者。從讖求受菩薩戒。讖曰。當自悔七日乃來。既而詣讖。曰宿障尚重。遂精脩三年。夢中感佛為授戒法。於是復詣讖。讖見喜曰。善哉<span class='corr'>已</span>感戒矣。今為汝作證。次第於佛像者。為說戒相。當進感戒之夕。沙門道朗。亦通此夢。於是從進受戒者。千有餘人。傳授此法。迄至于今○廬山曇常卒。壽七十二。張野卒。壽六十九。</p>

<table>
<tr><td>己未<span class="note-inline">(恭帝)</span><span class="note-inline">(德文元熈元)</span></td>
<td><span class="note-inline">(八)</span></td>
<td><span class="note-inline">(真興元)</span></td>
<td><span class="note-inline">(八)</span></td>
<td><span class="note-inline">(三)</span></td>
<td><span class="note-inline">(十一)</span></td>
<td/>
</tr></table><p>釋慧義。備通經義。因言嵩高神云。江東有劉將軍。應受天命。吾以三十二璧鎮金。以缾為信。遂聞宋王。王謂義曰。非常之瑞。非法師自行。無以獲也。義乃往嵩山。行道七日。夢老人將義往璧處。指云。是此石下。明日義行。果見石壇下。得璧三十二枚。黃金一缾<span class='note-inline'>(此瑞詳之宋史)</span>。義還京師。宋武加接尤重。迄乎踐祚。禮遇彌深。元加二十一年終<span class='note-inline'>(僧傳)</span>○魏僧統法果。太宗甞親幸其居。以門巷狹小。不容輿輦。更廣大之。果年八十餘卒。帝三臨其喪。追贈老壽將軍趙胡靈公<span class='note-inline'>(魏書)</span>○釋道祖。初事遠公。英姿易悟。後隱吳之臺寺者十數年。是年卒。壽七十三○釋法顯。至是譯泥洹經等。共六部二十四卷○竺法力。譯無量壽經一卷。</p>
<p>庚申<span class='note-inline'>(元熈二)</span></p>
<p>居士竺難提<span class='note-inline'>(此云喜)</span>。譯觀音消伏毒害經等○禪師曇蘭。居始豐赤城山。初變恠百出。蘭宴坐自若。神乃拜曰。我詣韋鄉山殊欺王。以此山奉上人。遂不見。後三年殊欺王。同夫人男女二十三人至。求授歸戒。蘭為授五戒。以萬錢密兩器為施而去。是年蘭卒<span class='note-inline'>(僧傳)</span>○六月恭帝禪位于宋王劉裕○兩晉凡十五君。一百五十六年國除○東晉一百四年中。譯師二十七人。所譯經律論。垂六百卷。而弘法之務。至是特盛焉。合寺一千七百六十八所。僧尼二萬四千人<span class='note-inline'>(方志)</span>。</p>
</div>
<p class='juan'>歷代編年釋氏通鑑卷第三</p>
</div><!-- end of div[@id='body'] -->
</body></html>