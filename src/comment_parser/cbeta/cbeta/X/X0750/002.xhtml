<html xmlns="http://www.w3.org/1999/xhtml">
<head>
  <meta http-equiv="Content-Type" content="text/html; charset=UTF-8" />
  <title>佛說目連五百問經略解</title>
  <link rel="stylesheet" type="text/css" href="../cbeta.css" />
</head>
<body>
<div id='body'>
<a id='mulu15' />
<p class='juan'>佛說目連問戒律中五百輕重事經略解卷下</p><p class="byline">失譯人名附東晉錄</p><p class="byline">明姑蘇報國寺弘戒沙門性祇　述</p>
<div class='div-other'><a id='mulu16' />
<p class='h1'>三衣事品第十一</p><p style="margin-left:1em"><span class='note-inline'>(三衣者。五條七條二十五條。表除貪嗔癡之三毒。乃受戒比丘必用之要物。非世俗之所有也。其間種種功德。詳明戒本。薩婆多毗婆沙問云。不除鬚髮。得戒不。答曰。得戒。但非威儀。必當剃除鬚髮。披著袈裟。圓頂方袍。名為釋子比丘。故有三衣之事。此品有十一問答○浣衣宜捨問第一)</span>。</p>
<p>問。<span class='note-inline'>(若比丘)</span>三衣事<span class='note-inline'>(三衣有汙。應當洗)</span>浣。要須捨<span class='note-inline'>(轉施與人)</span>不。</p>
<p>答。須捨。<span class='note-inline'>(與人)</span>若不捨。犯捨墮。當施與人。<span class='note-inline'>(浣竟待人)</span>還乃得更受<span class='note-inline'>(夫浣衣宜須細行。不可手搊足蹋。亦不可以口含噴水。敬衣如佛。戰兢勿怠。捨受羯磨等文。具如律中。或不及羯磨。隨便志誡問訊。於可托者。直言捨受亦得○三衣條成問第二)</span>。</p>
<p>問。三衣盡得條<span class='note-inline'>(相而)</span>成不。</p>
<p>答。大衣得。中衣小衣不得<span class='note-inline'>(梵語僧伽梨。此云襍碎衣。四長一短。割截衣持。即大衣也。此有九品。詳明戒文。梵語鬱多羅僧。此云七條衣。兩長一短。割截衣持。梵語安陀會。此云五條衣。一長一短。割截衣持。大衣<span class='corr'>但</span>許四日而成。七衣二日。五衣一日。過限得罪。惟有大衣二十五條相所成。故云得。中下<span class='corr'>但</span>有複數。故云不得○五衣上講問第三)</span>。</p>
<p>問。<span class='note-inline'>(比丘)</span>小衣得著燒香上講不。</p>
<p>答。無中衣得。<span class='note-inline'>(下開)</span>若不近身體淨潔<span class='note-inline'>(者。隨意)</span>亦得<span class='note-inline'>(五衣本作務飲漱等用。燒香等宜著七衣。或無權代亦得。有即亂制不得。當知五衣。貼身所著。多有垢膩故。淨者不制○衣用米粘問第四)</span>。</p>
<p>問。<span class='note-inline'>(比丘)</span>浣衣出帛。<span class='note-inline'>(以淨去原漿可)</span>得用米粘<span class='note-inline'>(漿粉之類)</span>不。</p>
<p>答。不得。<span class='note-inline'>(用者)</span>犯捨墮。<span class='note-inline'>(隨浣隨著無犯。下開)</span>日日從沙彌白衣受。<span class='note-inline'>(或用粘亦)</span>乃得著<span class='note-inline'>(不得自用者。或恐失威儀故。未可知也。但依佛制。不必曲解○衣可施裏問第五)</span>。</p>
<p>問。<span class='note-inline'>(比丘)</span>三衣應施裏不。</p>
<p>答。裏施不施。亦得<span class='note-inline'>(律中大衣有六層。既〔耳〕七衣五衣。或有一二。隨時寒暖。或圖　著。無可不可。故云亦得○大衣上講問第六)</span>。</p>
<p>問。<span class='note-inline'>(比丘)</span>大衣得著上講禮拜不。</p>
<p>答。無中衣得<span class='note-inline'>(講禮當著七衣。大衣乃陛座乞食等時而著。今隨缺略。亦是權開。不然。亦不可亂其規制。故違亦恐得罪。慎之○生絹作衣問第七)</span>。</p>
<p>問。<span class='note-inline'>(比丘)</span>三衣得用生絹作不。</p>
<p>答。一切生絹衣不見身者得著<span class='note-inline'>(戒本云。三衣應以粗疎蔴苧為其體。獸毛蚕口。害物傷慈。縱得<span class='corr'>已</span>成。斬壞塗埵。此用生絹言得者。當知如來方便隨機。此經必在小乘教中不了義說。暫時而許。必非常法。戒本乃是通常統括大乘而言。故為絕制權實隨時故爾。思之可見○嗔壞鉢杖問第八)</span>。</p>
<p>問。<span class='note-inline'>(若)</span>比丘瞋忿自壞衣鉢錫杖。犯何事。</p>
<p>答。瞋惱自壞三衣鉢。犯捨墮。壞錫杖。犯捨墮。壞他物。許錢犯事<span class='note-inline'>(計錢多少。犯罪輕重。嗚呼既稱比丘。以忍為先。當識自心。勿令嗔起。衣鉢乃忍辱之法器。錫杖表如來之法身。損壞可乎。如來雖大慈悲。汝自傷乎法性。故得此罪。泥梨苦報。日久時長。惡性比丘宜當速反○借衣出界問第九)</span>。</p>
<p>問。<span class='note-inline'>(比丘)</span>三衣得借人不。</p>
<p>答。不得出界經宿。若同界內得。不限日數<span class='note-inline'>(律中不許離衣一宿。況出界外乎。遠隔二丈五尺。就是離衣界內得者。或不得<span class='corr'>已</span>。暫借一者。亦不限日數。若總借者。斷乎不可。准律無昧○大衣聚落問第十)</span>。</p>
<p>問。<span class='note-inline'>(比丘)</span>入聚落中。不被大衣。犯何事。</p>
<p>答。著肩上去。不犯。<span class='note-inline'>(佛制乞食。當披大衣。故入聚落。披者為是。或不及披。肩之無過)</span>若僧使<span class='note-inline'>(出為三寶事)</span>或為病人<span class='note-inline'>(等)</span>持去。不犯<span class='note-inline'>(<span class='corr'>但</span>囊之而去。不肩不披。俱不犯戒。此為有事比丘之所開。非為具威儀者之所說。亦自思之○補衣施受問第十一)</span>。</p>
<p>問。<span class='note-inline'>(比丘)</span>三衣破<span class='note-inline'>(應)</span>補便得受。須復施他人耶。</p>
<p>答。破容猫子脚。<span class='note-inline'>(許)</span>便應施人。人還乃得<span class='note-inline'>(自)</span>補<span class='note-inline'>(而)</span>受。若先補。後施人。人還亦得<span class='note-inline'>(此單為小破。急須補治。莫容穿漏。失儀捨受。隨宜皆得○上三衣事品竟。下鉢事品)</span>。</p>
</div>
<div class='div-other'><a id='mulu17' />
<p class='h1'>鉢事品第十二</p><p style="margin-left:1em"><span class='note-inline'>(梵語鉢多羅。此云應量器。體色量三。皆如法故。體則用鉄瓦二物。餘非佛制。俱不宜用。色則用蔴子杏仁。搗碎塗其內外。竹烟熏治。薰作鴆合色孔雀色等。量則斗半。七升等者。亦非今時僧用。今者但可二三升。即得應其量故。受戒之人必用此者。以表威儀。使人生信。故毗婆沙論云。若無衣鉢。得受戒不。答言。得戒。問曰。若無衣鉢。必得受戒何故必須衣鉢。答曰。一為威儀故。二為生前人信敬篤心故。如獵師著袈裟。鹿以著法服。則無怖心故。三以表略相故。內德既異外相亦異。生信心者。信三寶。生人天中。信邪見者。墮三惡道。是故衣鉢〔心〕不可缺也。所以三衣品後。繼於此品。事如下文。有八問答○失鉢所由問第一)</span>。</p>
<p>問。<span class='note-inline'>(比丘)</span>鉢云何失。</p>
<p>答。若緣缺。<span class='note-inline'>(或鉢口有缺)</span>若穿穴。<span class='note-inline'>(或中間一孔)</span>若裂<span class='note-inline'>(些些路裂)</span>若油<span class='note-inline'>(六群不知曬鉢出油故)</span>不捨。盡是失。緣缺<span class='note-inline'>(穿穴)</span>不可復持。裂者綴<span class='corr'>己</span>施人。人還更受。油不捨亦爾。<span class='note-inline'>(應云洗而熏過施人。人還更受。故云亦爾)</span>若棄出界。經宿不失<span class='note-inline'>(此云油者裂者。使人熏綴。故經宿不失。多日不宜。鉢是日用。不可缺故。今受戒人。受後即以衣鉢。束之高閣者。思之○鉢覆於壁問第二)</span>。</p>
<p>問。<span class='note-inline'>(比丘)</span>鉢得合覆著壁上不。</p>
<p>答。若巾裹得合淨處著。若囊或懸壁好。不得覆著壁上。<span class='note-inline'>(下引證)</span>昔六群比丘覆鉢壁上。墮地即破。佛因此制戒。自今<span class='corr'>已</span>後。不得覆鉢壁上。覆鉢壁上者。犯捨。<span class='note-inline'>(捨字應念墮字)</span>墮地者犯捨墮<span class='note-inline'>(覆壁犯墮。墮地破鉢。故犯捨墮。次第輕重。理之必然。要知好物不安於險處。恣肆不謹者。戒之○不用有過問第三)</span>。</p>
<p>問。比丘早起得用鉢食。<span class='note-inline'>(如好簡略)</span>不用。有何咎耶。</p>
<p>答。一切食<span class='note-inline'>(大食小食)</span>皆應用鉢。若一日都不用鉢。犯墮<span class='note-inline'>(意含但用日中一時。可也。佛尚日用不離衣鉢。乃至雲門德山永明等諸大老。歷代明流。俱無暫離。今之比丘。毋得懈怠。因循而忽之。自招其過也。或有事緣。無故意失用者。聽以淨水洗過。無犯○微細威儀問第四)</span>。</p>
<p>問。<span class='note-inline'>(若)</span>比丘食飯欲盡。得側鉢括取飯不。</p>
<p>答。得<span class='note-inline'>(比丘持鉢。當宜平正。食盡側括。恐失威儀故問。佛言不妨。故云得。律中<span class='corr'>但</span>不得作聲。令餓鬼咽中火起。慎之。猶當細行○持鉢可離問第五)</span>。</p>
<p>問。<span class='note-inline'>(若比丘一切皆應用鉢。俱不可離)</span>食後<span class='corr'>已</span>訖。更噉餘果。手得離鉢不。</p>
<p>答。得。<span class='note-inline'>(下開)</span>若食未訖。亦得暫離<span class='note-inline'>(況食<span class='corr'>已</span>訖乎。非都不用。故云得一切。但指飲食。非果品故○持鉢可放問第六)</span>。</p>
<p>問。比丘食鉢。要當擎。得放地不。</p>
<p>答。要當擎。<span class='note-inline'>(或擎或放。有失威儀故。然而或不得<span class='corr'>已</span>)</span>若放地。亦不犯戒<span class='note-inline'>(意含畢竟不放。為是放雖不犯。恐不雅觀。故云亦不。言放地者。西域規矩。食恒坐地故○鉢器互用問第七)</span>。</p>
<p>問。<span class='note-inline'>(若)</span>比丘以器<span class='note-inline'>(或鏡碗等器)</span>盛飯。貯著鉢中。得互用鉢食不。</p>
<p>答。不得。犯捨墮<span class='note-inline'>(此是懈怠比丘。或憚寒冷。或懶滌鉢。故爾。習久成風。遂失正軌。故犯捨墮。其過非小。必當慎之。可也○鉢作炊鍋問第八)</span>。</p>
<p>問。<span class='note-inline'>(比丘)</span>鉢得炊作食不。</p>
<p>答。不得<span class='note-inline'>(比丘乞食。不自熟食)</span>炊犯捨墮<span class='note-inline'>(洗鉢尚宜溫水。滾湯恐去鉢光。即染垢膩。況炊者乎。混亂胡為。有違規制。故犯捨墮○上鉢事品竟。下雜事品)</span>。</p>
</div>
<div class='div-other'><a id='mulu18' />
<p class='h1'>雜事品第十三</p><p style="margin-left:1em"><span class='note-inline'>(雜者。種種差別不同之謂也。事者。即下劫盜楗槌等事。上文佛法歲坐等事。各有多種。自成一品。下文事相雖多。不成一類。故以雜事一品。而總收之。有一百零七問答○界外取物問第一)</span>。</p>
<p>問。<span class='note-inline'>(若)</span>比丘或被劫盜物。<span class='note-inline'>(所盜之物)</span>未出界。主<span class='note-inline'>(比丘)</span>見本物。不知諸物。<span class='note-inline'>(眾物不一。認之不真)</span>得取不。</p>
<p>答。得取。<span class='note-inline'>(不使失故。然而)</span>即取即用九十事中實相似者。<span class='note-inline'>(有二意)</span>當先作念。若有人認者。<span class='note-inline'>(即當與之)</span>不得取。<span class='note-inline'>(若)</span>無<span class='note-inline'>(人)</span>認者。白<span class='note-inline'>(過大)</span>眾。<span class='note-inline'>(方始)</span>得取。<span class='note-inline'>(無眾何如)</span>若無眾。作界內物取。<span class='note-inline'>(取而公用)</span>不以為<span class='corr'>己</span>取物<span class='note-inline'>(私為一<span class='corr'>己</span>犯罪。九等相似者。意同事別。此是劫盜所遺之物。彼是僧伽藍及寄宿處物故。詳明四分略註。可知○楗槌限外問第二)</span>。</p>
<p>問。眾僧打楗槌食。而限外僧來。不與食。犯何事。<span class='note-inline'>(限外即界外)</span>。</p>
<p>答。便是失利。得突吉羅<span class='note-inline'>(即打楗槌。即為十方。悋而不與。名公意私。令人譏謗自他失利。故得罪。如或無愧無耻之流。恒來纏繞者。但間而稀之。可也。若全不與者。亦猶不得○他齋餘受問第三)</span>。</p>
<p>問。先比丘教化。作百人齋。<span class='note-inline'>(定數之後〔成〕增)</span>長一人以上。<span class='note-inline'>(或二三人)</span>應受不。教化比丘有犯不。</p>
<p>答。打楗槌食。<span class='note-inline'>(多亦)</span>應受。教化者無犯。所以爾者。<span class='note-inline'>(何也)</span>打楗槌。<span class='note-inline'>(者)</span>謂<span class='note-inline'>(恐四方)</span>僧多<span class='note-inline'>(少經)</span>過<span class='note-inline'>(者有所遺)</span>失。<span class='note-inline'>(而不知故也)</span>楗槌法。要作意。請四方僧。<span class='note-inline'>(故)</span>僧來若多若少。一切分財飲食。其於無咎<span class='note-inline'>(薩婆多云。若有檀越。請四人以上。應打楗槌。若不打楗槌。設知此中。乃至有一比丘。下來食者。得別眾食罪。若疑有比丘來。而便食者。突吉羅罪。若都無疑心。若打楗槌。不問有無。一切無罪。縱不打楗槌。偶增一二。亦不可局。而令人懷慚而去也。戒之○僧食與外問第四)</span>。</p>
<p>問。<span class='note-inline'>(若)</span>比丘教化白衣。<span class='note-inline'>(錢粮)</span>供養眾僧。若有外人。來乞索。<span class='note-inline'>(教化主)</span>得與一升五升不。</p>
<p>答。不得。<span class='note-inline'>(若不知法與者。其罪猶輕)</span>若知非法。故與。<span class='note-inline'>(者)</span>過五錢。犯棄。<span class='note-inline'>(若必不可免者。當白眾)</span>若白眾聽。得<span class='note-inline'>(此物即眾所有故。所以眾聽與者。無罪。化主專權。私廢眾物者。慎諸○減供餘用問第五)</span>。</p>
<p>問。<span class='note-inline'>(或有)</span>主人供養諸僧。長請<span class='note-inline'>(不限一年二年恒長之請)</span>一日百錢。用五十自供。<span class='note-inline'>(餘)</span>殘者。得餘用不。</p>
<p>答。<span class='note-inline'>(須)</span>打楗槌得。<span class='note-inline'>(供四方僧。無私取之咎故)</span>若<span class='note-inline'>(自)</span>無衣鉢。不打楗槌。眾<span class='note-inline'>(中)</span>和合得減用。<span class='note-inline'>(意含不知亦不得。有僧還屬眾故)</span>若自損施客僧。最善<span class='note-inline'>(自者。自<span class='corr'>己</span>分中則可。他分中者。猶須和合。可也。若一總為眾。待客無論○貪好多費問第六)</span>。</p>
<p>問。<span class='note-inline'>(若有)</span>主人請比丘十日。供十日食。殘<span class='note-inline'>(應裁字裁)</span>用作五三日好食<span class='note-inline'>(用。)</span>犯何事。</p>
<p>答。不犯。<span class='note-inline'>(施心<span class='corr'>已</span>盡故)</span><span class='corr'>但</span>不得更索。索犯捨墮。<span class='note-inline'>(縱貪心故)</span>若不滿十日<span class='note-inline'>(乃至第九日)</span>去。亦犯捨墮<span class='note-inline'>(縮長為短。貪饕無厭。退息信施。損<span class='corr'>己</span>福德。所以防心離過。當自察之○知足減用問第七)</span>。</p>
<p>問。主人請供十日食。自裁作一月食得不。<span class='note-inline'>(以上相反可知)</span>。</p>
<p>答。打楗槌得。<span class='note-inline'>(滅供四方僧。有福無過)</span>若不打楗槌。僧有出去者。<span class='note-inline'>(當以前僧之所餘施。過於後人。始得無罪)</span>若不施<span class='note-inline'>(與)</span>後人食。後人食<span class='note-inline'>(似乎)</span><span class='corr'>己</span>分<span class='note-inline'>(之所有。不知)</span>盡食他分。<span class='note-inline'>(所以)</span>一飽犯棄。不飽犯捨墮<span class='note-inline'>(前者所餘。是四方僧物故。上者貪好無慚而犯罪。此中惜福不知法度。亦招[億-音+(天*天)]。令他犯戒故。微細因果。惟佛能知。為出世者。觀此聖教。可不謹乎○乞贈父兄問第八)</span>。</p>
<p>問<span class='note-inline'>(若比丘有)</span>父母兄弟破壞。<span class='note-inline'>(或被人哄賣。乃至流落於人家。故云破壞)</span>得乞物贖不。</p>
<p>答。得。但不得稱<span class='corr'>己</span>。<span class='note-inline'>(<span class='corr'>但</span>乞時不得稱言為<span class='corr'>己</span>。必)</span>須<span class='note-inline'>(言)</span>乞<span class='note-inline'>(為)</span>父母兄弟得。<span class='note-inline'>(比丘當誠實語。不妄語故。下遮止<span class='corr'>己</span>私)</span>若用訖有長。不得自入。還屬所贖者。<span class='note-inline'>(父母等用。不得<span class='corr'>已</span>用。何也)</span>若語<span class='note-inline'>(父兄。父兄)</span>聽用。<span class='note-inline'>(猶)</span>犯墮。<span class='note-inline'>(父兄)</span>不聽用。<span class='note-inline'>(而用)</span>犯棄<span class='note-inline'>(不聽強用。同於盜故。言行不直。聽與不聽。皆失前來好心。故為人作福者。當自嚴之○酤家乞坐問第九)</span>。</p>
<p>問。<span class='note-inline'>(若比丘)</span>至酤酒家。得乞財不。無事得坐語不。<span class='note-inline'>(酤家乃十六惡律儀之一也)</span>。</p>
<p>答。酤酒門<span class='note-inline'>(或乞財坐語等)</span>一切不得入。若入。犯墮。更有餘門。<span class='note-inline'>(非酤肆之正門)</span>得入。<span class='note-inline'>(下開)</span>若請比丘會。<span class='note-inline'>(或作齋會佛事等)</span>當問。<span class='note-inline'>(酤家主人)</span>能受一日戒不。<span class='note-inline'>(主者)</span>若言能。<span class='note-inline'>(既能即)</span>與受<span class='note-inline'>(一日五戒)</span>得住。若不<span class='note-inline'>(能)</span>受。但能一日不酤酒<span class='note-inline'>(一戒亦)</span>得住。<span class='note-inline'>(比丘亦不犯戒。若一總不允。此人難度。必不可住。酤者如此)</span>屠家亦爾<span class='note-inline'>(此亦惡律儀。例同可知。此有二益。一者比丘不混於惡律儀。二者能勸此等。受一日戒。功德無量故。惡律儀十六。即是屠兒魁膾畜養婬家等。詳明教乘○勸令破戒問第十)</span>。</p>
<p>問。<span class='note-inline'>(若比丘)</span>勸<span class='note-inline'>(他)</span>人飲酒。犯何事。</p>
<p>答。強勸<span class='note-inline'>(此人心堅)</span>不飲。<span class='note-inline'>(勸者)</span>犯突吉羅。若飲。<span class='note-inline'>(勸者)</span>犯墮<span class='note-inline'>(貪飲之人。墮於沸屎洋銅地獄。又經云。以空手過酒器。與人飲酒者。五百世無手。何況自飲。教人飲者乎。若能勸得一人除葷戒酒。乃至三皈五戒。能勸所勸。俱得無窮福利當自勤之為上○寄物與餘問第十一)</span>。</p>
<p>問。<span class='note-inline'>(若)</span>道人寄白衣物。<span class='note-inline'>(即白衣物寄與比丘)</span>此人<span class='note-inline'>(即白衣人)</span>過期不來。<span class='note-inline'>(過其所約。將此物)</span>與餘比丘。<span class='note-inline'>(餘比丘)</span>得取不。</p>
<p>答。不得取。<span class='note-inline'>(何以不得)</span>若活。是有主物。若死。是<span class='note-inline'>(四方)</span>僧物<span class='note-inline'>(若取與者。受者皆應犯重。有主僧物□○夜行把火問第十二)</span>。</p>
<p>問。<span class='note-inline'>(若)</span>比丘暮得捉火行不。<span class='note-inline'>(即令筏繵火把之類)</span>。</p>
<p>答曰。冬得。<span class='note-inline'>(無蟲蟻故)</span>夏燃燭<span class='note-inline'>(燈籠之類)</span>亦得。<span class='note-inline'>(不傷生故)</span>若把火。<span class='note-inline'>(炬)</span>犯墮<span class='note-inline'>(大傷飛蟲故。古有因蛾不點燈。為鼠留殘飯。先聖護生。心切如此。如或放逸不謹者。依經犯墮。寧不慎乎○貿易貪利問第十三)</span>。</p>
<p>問。<span class='note-inline'>(若比丘有)</span>本物<span class='note-inline'>(隨有一物)</span>直一疋。<span class='note-inline'>(疋等也。一等價)</span>因<span class='note-inline'>(偶)</span>行至他方。<span class='note-inline'>(貴賤不等之處)</span>賣得五三匹。<span class='note-inline'>(一倍五三等倍)</span>可取不。</p>
<p>答。不得。犯捨墮<span class='note-inline'>(隨方貴賤。理本無咎。但在世俗可得。出世道人常應捨施。豈得貪利營求。增長過惡。故犯此罪○負物不償問第十四)</span>。</p>
<p>問。<span class='note-inline'>(若比丘)</span>一切戲負他物。不償。犯何事。<span class='note-inline'>(戲弄不實之事。亦有過不)</span>。</p>
<p>答。戲取物。及<span class='note-inline'>(戲)</span>與。<span class='note-inline'>(盡犯)</span>捨墮<span class='note-inline'>(雖似無心。皆不出於貪慢。好戲調弄。失真實行。故俱得罪○比丘甞食問第十五)</span>。</p>
<p>問。<span class='note-inline'>(若)</span>比丘甞食。得食不。<span class='note-inline'>(甞字似非口甞之甞。乃經手造食之謂也。下文可見)</span>。</p>
<p>答。不得。<span class='note-inline'>(有何過耶)</span>知而食。犯捨墮。前嘗食人<span class='note-inline'>(此正造食之人。比丘不得手自造食故)</span>亦犯墮。若不即懺。其罪日增。<span class='note-inline'>(若急懺求〔城〕則可。向下引證)</span>昔有一執事比丘。恒知處分。當作飲食。<span class='note-inline'>(作典執之類)</span>常手拄器言。取是用是。日日常爾。不懺。<span class='note-inline'>(因不懺故。其罪日增)</span>命終後。墮餓鬼中。有一比丘無著。於夜上廁。聞呻喚聲。<span class='note-inline'>(無著)</span>問<span class='note-inline'>(曰)</span>汝是誰。<span class='note-inline'>(鬼即)</span>答言。我是餓鬼。<span class='note-inline'>(無著又)</span>問<span class='note-inline'>(云)</span>本作何行。墮餓鬼中。<span class='note-inline'>(鬼)</span>答<span class='note-inline'>(云)</span>於此寺中。為僧執事。<span class='note-inline'>(〔著〕又)</span>問<span class='note-inline'>(曰)</span>汝本精進。何由墮餓鬼中。<span class='note-inline'>(鬼又)</span>答<span class='note-inline'>(云)</span>不淨食與眾僧。<span class='note-inline'>(威儀不謹。或手不淨。故云爾)</span>無著<span class='note-inline'>(又)</span>問。云何不淨。<span class='note-inline'>(鬼又)</span>答<span class='note-inline'>(曰)</span>眾僧有種種瓮器。器盛食。見<span class='note-inline'>(見應云我)</span>以指拄器。教取是用是物。犯墮。<span class='note-inline'>(理應即懺)</span>三說誠不悔。轉至重。<span class='note-inline'>(或三諫。或經三月說戒。一總不懺。故轉重)</span>以是故。墮餓鬼中。<span class='note-inline'>(下明其苦狀)</span>兩手擘胸。<span class='note-inline'>(擘即裂也)</span>裂皮破肉。搏喉吹[口*孫]。<span class='note-inline'>(搏者擊也撮也。[口*孫]者。濆噀之狀。無著)</span>問。何以擘胸。<span class='note-inline'>(鬼)</span>答<span class='note-inline'>(曰)</span>蟲噉身痛故。<span class='note-inline'>(著又)</span>問。何以搏喉吹[口*孫]。以口中蟲故。復問。何以呻喚。<span class='note-inline'>(鬼)</span>答。餓極欲死故。<span class='note-inline'>(著又)</span>問。欲食何物。<span class='note-inline'>(鬼)</span>答。意欲食糞。而不能得。<span class='note-inline'>(著又)</span>問。何故不得。<span class='note-inline'>(鬼)</span>答。以諸餓鬼推排不能前。<span class='note-inline'>(故不能得)</span>無著言。我知奈何。鬼言。<span class='note-inline'>(也可易得)</span>願眾僧見為呪願。<span class='note-inline'>(我即得糞也。無著)</span>答<span class='note-inline'>(曰)</span>可爾。<span class='note-inline'>(便得)</span>無著即還。向眾<span class='note-inline'>(中)</span>說。彼<span class='note-inline'>(執事)</span>人墮餓鬼。<span class='note-inline'>(中事)</span>眾僧問<span class='note-inline'>(其故。某比丘)</span>本行精進。<span class='note-inline'>(不怠)</span>何墮惡趣。<span class='note-inline'>(下無著述其所以)</span>答。<span class='note-inline'>(眾曰)</span>本以不淨食與僧。而不悔<span class='note-inline'>(必以前事。一總述答可知)</span>故。願與呪願。便得食糞。不復呻喚。<span class='note-inline'>(吹[口*孫]等也。下結上文)</span>以是證故。<span class='note-inline'>(當)</span>知。大比丘不得手<span class='note-inline'>(自)</span>造飲食。及拄觸僧器物。<span class='note-inline'>(即鉢盂可知)</span>若非僧器。<span class='note-inline'>(或盤碗之類)</span>手受得行與僧。無犯<span class='note-inline'>(所以前文甞字。應作經甞造作之義。為是故知。大比丘甞以禪觀留心。欲作福事。可令初心行人營造。縱欲自造〔心〕須謹潔嚴淨始得。不然。此處可鑒。要說未供先甞之義。亦宜慎之。可也○非法可遠問第十六)</span>。</p>
<p>問。<span class='note-inline'>(若)</span>師令弟子販賣。<span class='note-inline'>(或一切經營)</span>作諸非法。<span class='note-inline'>(不如法等事)</span>得遠離師不。</p>
<p>答。得捨去。<span class='note-inline'>(四分律云。種種販賣。犯捨墮。自作尚爾。況令他作。故當捨去。下廣明去住)</span>有四因緣。應住。<span class='note-inline'>(何等為四)</span>一者與法與食。不與衣鉢。應住。<span class='note-inline'>(既有法食。身心皆益故)</span>二者與法與衣鉢。不與食。應<span class='note-inline'>(乞食而)</span>住。三者與法衣鉢。與食。<span class='note-inline'>(事事俱全。感德不勝)</span>應<span class='note-inline'>(盡形依)</span>住。四者與法不與衣鉢。不與食。<span class='note-inline'>(亦)</span>應<span class='note-inline'>(甘淡薄乞食而)</span>住。<span class='note-inline'>(雖不及於色身。亦能養我慧命故)</span>若師都不與法。不與衣鉢食。應去<span class='note-inline'>(若但無法。亦尚不宜依止。若也俱無。全無所益。空喪天年。故不應住。況令販賣者乎○何物當淨問第十七)</span>。</p>
<p>問。<span class='note-inline'>(若)</span>夫淨<span class='note-inline'>(物)</span>何者須淨。淨有幾事。</p>
<p>答。果菜須刀手火淨。<span class='note-inline'>(刀或去皮殻。手可以去根葉。火可變生為熟。俱可言淨)</span>唯穀米須火淨。<span class='note-inline'>(此正變生為熟。比丘不宜啖生氣等故)</span>果<span class='corr'>已</span>淨子無苦<span class='note-inline'>(果有去子。亦有去皮。亦有變生為熟者。略去。可知淨潔也。用此等法。名為潔淨。佛以慈悲令造食者。知宜而不宜。當須調適資色身。而長慧命。全憑飲食而助成。一有不宜。恐有妨礙。故制○皮革禮拜問第十八)</span>。</p>
<p>問。<span class='note-inline'>(比丘)</span>禮拜<span class='note-inline'>(三寶)</span>得著<span class='note-inline'>(短[鞠-米+(口@〡)])</span>靴鞋履<span class='note-inline'>(皮革)</span>不。</p>
<p>答。淨者得<span class='note-inline'>(意含不淨者不得。犯惡作罪。然而前者登壇受戒之際。故言有犯。此或尋常禮拜。故言得也○變易幡花問第十九)</span>。</p>
<p>問。<span class='note-inline'>(比丘)</span>畵作幡華賣得物。犯何事。</p>
<p>答。犯捨墮<span class='note-inline'>(以貪心故。畵幡供養三寶始得。如賣同前販賣客作。故犯此罪○教他貿易問第二十)</span>。</p>
<p>問。<span class='note-inline'>(若)</span>比丘教<span class='note-inline'>(令)</span>他<span class='note-inline'>(人)</span>販賣。<span class='note-inline'>(邪業活命)</span>犯何事。</p>
<p>答。犯捨墮<span class='note-inline'>(他人者。或僧或俗。必有貪利心生故。亦犯捨墮○畜養[磁-石+牛]牲問第二十一)</span>。</p>
<p>問。<span class='note-inline'>(若)</span>比丘畜奴牛驢馬。犯何事。</p>
<p>答。犯捨墮。不悔轉增<span class='note-inline'>(蓋夫一切眾生。皆有本來佛性。與我無異。畜而驢使。便見類殊。彼我心生。慈忍安在。分外貪圖。非佛弟子。故得此罪。知懺可釋。不悔增重。不可不慎○未度僧食問第二十二)</span>。</p>
<p>問。<span class='note-inline'>(若)</span>比丘<span class='note-inline'>(教)</span>授<span class='note-inline'>(令)</span>人<span class='note-inline'>(出家)</span>為道。<span class='note-inline'>(或)</span>未<span class='note-inline'>(剃)</span>度。<span class='note-inline'>(未入僧數)</span>得食僧食不。</p>
<p>答。白僧<span class='note-inline'>(羯磨)</span>得。不白。犯墮<span class='note-inline'>(比丘所有。即大眾所有。如不白眾。私為一人。故得此罪。應白眾云。大德僧聽。我某甲求眾僧。乞度人受戒。願僧聽我度人受戒。慈愍故。三說。詳明律中不引○僧食<span class='corr'>已</span>用問第二十三)</span>。</p>
<p>問。<span class='note-inline'>(若比丘)</span>為僧乞食<span class='note-inline'>(於)</span>道路。<span class='corr'>己</span>身得食<span class='note-inline'>(所犯之食)</span>不。</p>
<p>答。若去時先白<span class='note-inline'>(過)</span>僧。<span class='note-inline'>(僧)</span>聽好。<span class='note-inline'>(無過)</span>若<span class='note-inline'>(去時)</span>不白。還<span class='note-inline'>(來)</span>白<span class='note-inline'>(眾)</span>聽亦好。<span class='note-inline'>(眾)</span>若不聽。還<span class='note-inline'>(將<span class='corr'>己</span>物而)</span>償。<span class='note-inline'>(之)</span>若不償。犯重<span class='note-inline'>(私食眾食亦同盜僧物故。當知因果甚為細密。分毫不爽。為眾化人路食尚爾。況有減剋徇私等者。重之甚重。慎諸○寄物經宿問第二十四)</span>。</p>
<p>問。若他人<span class='note-inline'>(或僧或俗)</span>持食具。<span class='note-inline'>(或碗鉢等具)</span>寄<span class='note-inline'>(於比丘)</span>屋中經宿。<span class='note-inline'>(此比丘)</span>有犯不。<span class='note-inline'>(准律。比丘不許用殘宿食。故問)</span>。</p>
<p>答。不犯<span class='note-inline'>(不犯者。他人所寄。於<span class='corr'>己</span>無干。以自不犯殘宿食故。所以無過也○油置<span class='corr'>己</span>房問第二十五)</span>。</p>
<p>問。<span class='note-inline'>(若比丘以)</span>續明油<span class='note-inline'>(佛前燈油)</span>一升二升。<span class='note-inline'>(此是佛物。宜安佛地。或恐有失)</span>得著自房中不。</p>
<p>答。得。<span class='note-inline'>(若不悞用。收自房中無過。若別用者。亦應計錢。犯罪○藥酒存房問第二十六)</span>。</p>
<p>問。<span class='note-inline'>(若比丘以)</span>藥酒得著自房中不。</p>
<p>答。病得七日<span class='note-inline'>(過則犯戒。恐有貪心故。藥酒如醫者言。非酒不療。必當用此。和藥而服。不見酒氣者。可也。故病得七日。非病一滴不得故用。准律中服時不許入眾。七日後應在佛殿下風遙禮。七日方許更衣入眾。葷等亦爾○不嚼楊枝問第二十七)</span>。</p>
<p>問。<span class='note-inline'>(若比丘)</span>都不用楊枝。有犯不。</p>
<p>答。犯捨墮<span class='note-inline'>(律中楊枝有五利益。一口不苦。二口不臭。三除風。四除熱。五除痰癊。兼明目等。不者反上。所以都不用。非但失利。抑且犯罪。又名染污人。不許禮佛及和尚等。亦當勤之勿怠○未曉楊枝問第二十八)</span>。</p>
<p>問。<span class='note-inline'>(比丘晨嚼齒木)</span>未曉。得用楊枝不。</p>
<p>答。明星出後。得用<span class='note-inline'>(明星即曉星。此星出。明相生。一切可用。不犯非時戒故○中後楊枝問第二十九)</span>。</p>
<p>問。<span class='note-inline'>(比丘)</span>中食後。口得用楊枝不。</p>
<p>答。得用。若不。<span class='note-inline'>(或無楊枝)</span>用純灰皂筴汁。<span class='note-inline'>(漱口亦可。若)</span>都不用。犯墮。過中<span class='note-inline'>(午後用。犯非時戒)</span>亦犯墮。<span class='note-inline'>(下開遮)</span>中後<span class='note-inline'>(服藥不論)</span>除藥<span class='note-inline'>(之外)</span>一切艸木有形之味。不得入口。<span class='note-inline'>(入者)</span>犯捨墮<span class='note-inline'>(教中諸天早食。佛日中食。午後非時。以違佛制。故犯此罪○餘木可用問第三十)</span>。</p>
<p>問。<span class='note-inline'>(比丘)</span>若無楊枝。<span class='note-inline'>(處所)</span>口得用一切餘木不。</p>
<p>答。盡得<span class='note-inline'>(但能除垢類。皆可用故。楊枝偈呪。具在毗尼日用○憎貧市乞問第三十一)</span>。</p>
<p>問。<span class='note-inline'>(比丘)</span>貧乏。得入市乞不。</p>
<p>答。中前得。中後<span class='note-inline'>(過<span class='corr'>午</span>)</span>不得。亦不得乞錢。<span class='note-inline'>(比丘不接銀錢故)</span>若<span class='note-inline'>(必)</span>欲乞錢。<span class='note-inline'>(而用)</span>當將一白衣。<span class='note-inline'>(令代收之。作淨而用可得)</span>沙彌亦不得<span class='note-inline'>(亦不詳手捉銀錢故。此<span class='corr'>但</span>制其多貪。若不多貪。暫捉作淨。可得○被賣可走問第三十二)</span>。</p>
<p>問。<span class='note-inline'>(若)</span>人捉比丘賣。<span class='note-inline'>(此比丘)</span>得走<span class='note-inline'>(脫)</span>不。</p>
<p>答。初時<span class='note-inline'>(未賣)</span>得<span class='note-inline'>(走。無過)</span>。</p>
<p>經主。不得<span class='note-inline'>(走。有主物故。雖是自身。他人得物。應代償故。不者。似犯盜故。不得○戲物請僧問第三十三)</span>。</p>
<p>問。<span class='note-inline'>(若)</span>比丘戲<span class='note-inline'>(即戱法等事)</span>得物。得作食請比丘。<span class='note-inline'>(所請比丘)</span>得食不。</p>
<p>答不得<span class='note-inline'>(食。食者)</span>犯捨墮。<span class='note-inline'>(此等邪外癡流。理應責治擯出。除其惡見。以正清規。若受其食。即同不淨活命。故得此罪也○尼惰勸休問第三十四)</span>。</p>
<p>問。<span class='note-inline'>(若)</span>比丘尼不精進。<span class='note-inline'>(或有怠惰心生。比丘)</span>可勸<span class='note-inline'>(他)</span>罷道不。</p>
<p>答。無此理<span class='note-inline'>(比丘應教授尼眾云。精勤行道。謹慎莫放逸。如斯誠誨者。可也。豈反令其捨淨業。趨染業乎。得罪彌重。故無此理○施藥悞傷問第三十五)</span>。</p>
<p>問。<span class='note-inline'>(若比丘)</span>合藥施人。<span class='note-inline'>(而作看病福田。然)</span>而不知裁節。<span class='note-inline'>(用藥不當。反令)</span>服者<span class='note-inline'>(身)</span>死。犯何事。</p>
<p>答。<span class='note-inline'>(若)</span>好心與。<span class='note-inline'>(雖死)</span>無犯。<span class='note-inline'>(但不犯重。亦恐犯輕。心不謹故)</span>惡心與。犯重<span class='note-inline'>(不解行醫。或貪利惡心。悞傷其命。故犯重。好心看病者。亦當於此自勉○多臘不誦問第三十六)</span>。</p>
<p>問。<span class='note-inline'>(若)</span>比丘或十臘五臘。竟不誦戒。犯何事。</p>
<p>答。若不誦戒。食人信施。日日犯盜。<span class='note-inline'>(誦戒之法。千佛恒規。生善滅惡。增進道業。故違不誦。得波羅夷罪。亦是佛海邊人。以無戒德。不能消其信施故。所以應當半月半月誦戒。蓋形不廢。得無有過也。下開)</span>若先不知。<span class='note-inline'>(後知)</span>猶得懺悔<span class='note-inline'>(盜罪懺悔即安樂。不懺悔罪亦深。不可不知也○寄宿神祠問第三十七)</span>。</p>
<p>問。一切鬼神屋。<span class='note-inline'>(即社廟神祠之所。比丘)</span>可寄宿不。</p>
<p>答。在路<span class='note-inline'>(途中必無可宿之處)</span>得宿。<span class='note-inline'>(然而亦須肅恭誠敬。若)</span>有觸擾意住。犯墮<span class='note-inline'>(雖佛弟子。若起故觸之心。反使鬼神不喜。故得此罪。慎毋自稱高尚。而不敬之也○比丘生噉問第三十八)</span>。</p>
<p>問。<span class='note-inline'>(若)</span>比丘噉生肉。犯何事。</p>
<p>答。犯墮<span class='note-inline'>(言肉者。世尊為初心者。許食五淨肉。不見為我殺。不聞為我殺。不疑為我殺。乃至自死鳥殘。然而不得生噉。傷胃妨道故犯墮。大乘絕制。不可不知○男媟不竟問第三十九)</span>。</p>
<p>問。<span class='note-inline'>(若)</span>二男行欲。<span class='note-inline'>(或彼此行不淨行)</span>不竟。犯何事。</p>
<p>答。犯決斷<span class='note-inline'>(竟即犯重。可知○二男擬戲問第四十)</span>。</p>
<p>問。<span class='note-inline'>(若)</span>二男欲口戲。<span class='note-inline'>(<span class='corr'>嗚</span>口之事)</span>擬便止。<span class='note-inline'>(將欲未及便止)</span>犯何事。</p>
<p>答。犯墮。成者。犯決斷<span class='note-inline'>(有欲心故。兩問皆云二男。誠難消會。若言童子。既非比丘。五篇誰結。若言是僧。何曰二男。若言一僧一俗。文亦不順。畢竟何如。據愚。言二男者。當知或有年少比丘。染習難忘。好為戲事。故有此制。譯者隱誨。故稱二男。智者詳之○汙席可住問第四十一)</span>。</p>
<p>問。<span class='note-inline'>(若比丘)</span>牀席<span class='note-inline'>(臥具。或有)</span>他人於上行欲。<span class='note-inline'>(即不清淨)</span>其<span class='note-inline'>(行欲)</span>處可住不。</p>
<p>答。<span class='note-inline'>(若)</span>見<span class='note-inline'>(其)</span>處。淨洗可住<span class='note-inline'>(若總不見。不洗無礙。不作想故○僧跋可食問第四十二)</span>。</p>
<p>問。<span class='note-inline'>(若比丘)</span>以唱僧䟦。<span class='note-inline'>(竟)</span>上座未食。下座先食。犯何事。</p>
<p>答。聞唱便食。不犯<span class='note-inline'>(僧䟦<span class='corr'>已</span>竟。一總蓋應食故。影略未唱先食者有犯。僧䟦者。即時常佛制比丘食。存五觀等。可知○六物不具問第四十三)</span>。</p>
<p>問。<span class='note-inline'>(若)</span>比丘不具六物。<span class='note-inline'>(三衣瓶鉢漉水囊)</span>犯何事。</p>
<p>答。<span class='note-inline'>(此乃道具。若無應乞。若)</span>不乞作。<span class='note-inline'>(違教失儀)</span>犯捨墮。<span class='note-inline'>(日用不可缺故)</span>若乞。<span class='note-inline'>(一時無緣)</span>不能得。不犯<span class='note-inline'>(佛亦教人乞化者。勸人修福。彼此兩利。功德無邊故也○通衣睡眠問第四十四)</span>。</p>
<p>問。<span class='note-inline'>(若)</span>比丘大寒。<span class='note-inline'>(嚴冬之際)</span>得<span class='note-inline'>(彼此)</span>通<span class='note-inline'>(共一)</span>衣<span class='note-inline'>(一被而)</span>臥不。</p>
<p>答。著衣得<span class='note-inline'>(彼此著衣。無異念起故得。如天暖不得。犯越法罪。通字有二義。若作二人看。如上所解。若作一人看。即是通身著衣而臥。亦得。何以故。西域但有三衣。無別衣被。故寒天不著。恐防風損。故云著衣得。存之二解。使後無疑也○自貴自強問第四十五)</span>。</p>
<p>問。<span class='note-inline'>(若)</span>比丘自稱貴姓<span class='note-inline'>(剎利等姓)</span>及持戒強力<span class='note-inline'>(堅持禁戒。勇猛精進。如是自衿)</span>乞得。犯何事。</p>
<p>答。犯捨墮<span class='note-inline'>(此乃憍倨矜憐。妄自尊大。貪婪乞求。故此得罪○按摩腫病問第四十六)</span>。</p>
<p>問。<span class='note-inline'>(若比丘之)</span>姉妹。<span class='note-inline'>(或)</span>有<span class='note-inline'>(癕)</span>腫<span class='note-inline'>(等)</span>病。或有<span class='note-inline'>(疼)</span>通<span class='note-inline'>(之)</span>處。比丘<span class='note-inline'>(以)</span>手按<span class='note-inline'>(摩)</span>此處可治。犯何事。<span class='note-inline'>(雖是同胞。僧俗有別。若預其事。有罪否)</span>。</p>
<p>答。若起心。犯決斷。<span class='note-inline'>(欲愛不除故)</span>不起。犯捨墮<span class='note-inline'>(男女授受不親世俗尚爾。況比丘乎。所以動心不動心。盡皆犯罪。失禮被譏。有傷僧體故○方術傳嗣問第四十七)</span>。</p>
<p>問。<span class='note-inline'>(若)</span>姉妹無兒息。語比丘。<span class='note-inline'>(言)</span>教我方術。<span class='note-inline'>(無嗣為憂。或求其種子等方)</span>比丘即教。犯何事。</p>
<p>答。犯決斷<span class='note-inline'>(若教此法。即非正智。有後無後。宿定難期。不令修於正智清淨法門。而反教之。於染汙之事。俗氣不除。故得此罪○受寄不還問第四十八)</span>。</p>
<p>問。<span class='note-inline'>(若人)</span>寄比丘物。<span class='note-inline'>(令轉)</span>與<span class='note-inline'>(他)</span>人<span class='note-inline'>(比丘私匿)</span>竟。不與<span class='note-inline'>(他人。受寄比丘)</span>犯何事。</p>
<p>答。自取不過。<span class='note-inline'>(與人)</span>犯重。<span class='note-inline'>(暗昧欺心。亦同盜取故。乃至擬心動念。欲取不取者。亦犯偷蘭遮等。廣如律中。又一解。亦可說人寄物與比丘。後寄者來取。應與還之〔龍〕不與亦得此罪。文字活潑。當存二意可也)</span>著故壞還。計直<span class='note-inline'>(多少犯罪)</span>輕重<span class='note-inline'>(○聚落離衣問第四十九)</span>。</p>
<p>問。<span class='note-inline'>(比丘)</span>聚落中都不著衣。犯何事。</p>
<p>答。犯捨墮<span class='note-inline'>(律中入聚落。或乞食等。俱應著衣。如不著衣。名為外道。不取俗敬。故違佛制得罪○事難啼哭問第五十)</span>。</p>
<p>問。<span class='note-inline'>(若)</span>比丘啼。<span class='note-inline'>(啼者泣也)</span>犯何事。<span class='note-inline'>(或為出家事難。乃至失喪等啼哭。有過否)</span>。</p>
<p>答。若聚落眾中一作。犯捨墮。<span class='note-inline'>(一啼一捨墮。再啼再犯。或習氣不能一持頓除。遇諫即止。無過。若)</span>三諫不休。犯決斷<span class='note-inline'>(惡性不受人語故。夫為法忘軀。萬緣放下。始名學道之人。不然。心志懦弱。失正熏修。違慢佛語。故得此罪○持看兵戈問第五十一)</span>。</p>
<p>問。<span class='note-inline'>(若比丘行)</span>聚落中。<span class='note-inline'>(或過兵戈之處)</span>持弓刀看。犯何事。</p>
<p>答。<span class='note-inline'>(若)</span>先不知<span class='note-inline'>(律)</span>法。<span class='note-inline'>(看者)</span>無犯。<span class='note-inline'>(若)</span>知<span class='note-inline'>(看有過故看犯)</span>突吉。<span class='note-inline'>(羅罪律中比丘尚不得為持弓刀者說法。況持看乎。有失威儀。故犯○乘騎行道問第五十二)</span>。</p>
<p>問。<span class='note-inline'>(若)</span>比丘騎乘。<span class='note-inline'>(或驢馬等)</span>犯何事。</p>
<p>答。雄者一住。犯。<span class='note-inline'>(比丘尚不得為乘騎者說法。況自乘乎。據理應犯捨墮。遇諫即止。無過。若)</span>過三諫不止。犯決斷。<span class='note-inline'>(違佛語故)</span>雌者一載。犯決斷<span class='note-inline'>(畜生女想。染污念起。故犯此罪。又況人畜雖殊。同一佛性。故俱得罪。律中或老病者。一總不論。以無異念故○看人鬬爭問第五十三)</span>。</p>
<p>問。<span class='note-inline'>(若)</span>聚落中比丘看白衣鬬。犯何事。</p>
<p>答。犯捨墮<span class='note-inline'>(白衣爭鬬。生死相關。俗尚不宜。況僧者乎。律中比丘行道。左右顧視。尚失威儀。況看鬬乎。逐境漂流。故得此罪○暫時奕戲問第五十四)</span>。</p>
<p>問。<span class='note-inline'>(若)</span>比丘暫捉碁子。五木而戲。犯何事。</p>
<p>答。犯墮<span class='note-inline'>(碁子即圍棊也。五木。梵語波羅塞戲。即象棊隊伍之木也。乃至彈棊六博擲賽等事。此乃世俗戲伎。非釋子所為。亂心妨道。故得此罪。暫捉尚爾。多作更重。可知○戲弄小兒問第五十五)</span>。</p>
<p>問。<span class='note-inline'>(比丘於)</span>聚落中。<span class='note-inline'>(與)</span>三歲小兒抱<span class='corr'>嗚</span>口。<span class='note-inline'>(作哇哇淫愛之聲)</span>犯何事。</p>
<p>答。犯墮<span class='note-inline'>(若欲心起。猶宜決斷。略之可知。此等情愛不除。失儀壞正。故制○白衣相撲問第五十六)</span>。</p>
<p>問。<span class='note-inline'>(若比丘於)</span>聚落中合白衣相撲。犯何事。</p>
<p>答。犯突吉羅<span class='note-inline'>(與白衣相收相撲。交拳鬪勇。此乃掉舉習氣難忘。招突惹禍。妨修正行。故犯惡作○看人合畜問第五十七)</span>。</p>
<p>問。<span class='note-inline'>(若比丘於)</span>聚落中看白衣合畜生。<span class='note-inline'>(或牛馬等)</span>犯何事。</p>
<p>答。知非法故看。犯捨墮。<span class='note-inline'>(此乃世俗畜養營業求利等事。庸觀尚為醜態。況比丘乎。速當遠離。回作不淨觀想。止息妄心。無過。否則得罪。故云知非等)</span>不知<span class='note-inline'>(非法)</span>不犯。<span class='note-inline'>(雖見而無心故。若)</span>內起淫心。口有染污言。犯<span class='note-inline'>(麤惡)</span>決斷<span class='note-inline'>(有一即犯。況心與口之二者乎。故犯此罪○乞食矚餘問第五十八)</span>。</p>
<p>問。<span class='note-inline'>(若)</span>比丘食不足。得囑未具戒者不。</p>
<p>答。得。唯除婆羅門<span class='note-inline'>(比丘結午。或食量不同。或遲速有別。故有足不足等。或沙彌五戒等人。皆稱未具戒者。囑令補足可也。此婆羅門或外道等。我慢貢高。及不敬三寶。見僧反生譏謗。故當除之○取無主物問第五十九)</span>。</p>
<p>問。<span class='note-inline'>(若比丘在)</span>山中曠野中。見一無主器<span class='note-inline'>(無主)</span>物。可取用不。<span class='note-inline'>(此處無主。不同前北洲之例。故下云云)</span>。</p>
<p>答。得用。要須語王。<span class='note-inline'>(治國之主。是彼所有。故須語之)</span>若王家之人。<span class='note-inline'>(官屬之類)</span>若語餘人。得用。<span class='note-inline'>(餘人當處所見之人。明有所證。非不與取故。如餘留本處)</span>不得持去。<span class='note-inline'>(若持去)</span>犯捨墮<span class='note-inline'>(比丘貪圓無厭。有妨正行。故犯此罪○作醫取物問第六十)</span>。</p>
<p>問。<span class='note-inline'>(若)</span>道人<span class='note-inline'>(或)</span>作醫。得取物不。<span class='note-inline'>(醫療也。與人療治疾病)</span>。</p>
<p>答。若慈心持。得作。<span class='note-inline'>(持即取義。作即作醫之意。以慈心故作醫。取物俱得)</span>惡心不得。<span class='note-inline'>(惡心即貪心也。用藥治病。作福田想。不得取物。即是不淨活命故。然或病者痊愈。感德心酧。當以慈悲受之。代為作福得取。若以貪心而取。不得。據下文。亦應捨墮。下開遮。若)</span>無衣鉢。前人與<span class='note-inline'>(以禮作謝)</span>得取。<span class='note-inline'>(作衣鉢用)</span>若有衣鉢。<span class='note-inline'>(亦不得取。比丘不接銀錢故。或)</span>前人強與。為福事得取。<span class='note-inline'>(作福為妙)</span>若人不與。<span class='note-inline'>(比丘)</span>亦不得<span class='note-inline'>(說)</span>為<span class='note-inline'>(他作)</span>福乞。<span class='note-inline'>(乞者)</span>犯捨墮<span class='note-inline'>(亦是貪惡之心。亦同不淨活命故。前人若人俱指病者等人說○食巾墮羮問等六十一)</span>。</p>
<p>問。<span class='note-inline'>(比丘)</span>食巾<span class='note-inline'>(食時護衣之巾)</span>或少多醬菜飯羮墮<span class='note-inline'>(于巾)</span>上。要須<span class='note-inline'>(洗)</span>浣不。</p>
<p>答。<span class='note-inline'>(非但少污)</span>不污亦須日<span class='note-inline'>(逐洗)</span>浣。若有沙彌白衣。付之<span class='note-inline'>(與他)</span>日從<span class='note-inline'>(彼)</span>受。<span class='note-inline'>(或不浣也)</span>不犯。若<span class='corr'>已</span>付著室中無苦。<span class='note-inline'>(無過也)</span>若不付<span class='note-inline'>(與沙彌等人)</span>有<span class='note-inline'>(所污墮。又)</span>不<span class='note-inline'>(洗)</span>浣。<span class='note-inline'>(皆違佛制)</span>犯捨墮<span class='note-inline'>(食巾護衣。比丘當用。此乃古規。不浣猶且犯戒。況不用乎。慎之○開門小出問第六十二)</span>。</p>
<p>問。<span class='note-inline'>(若)</span>比丘私<span class='note-inline'>(<span class='corr'>己</span>)</span>房<span class='note-inline'>(室非眾僧房)</span>小小<span class='note-inline'>(事緣)</span>出。<span class='note-inline'>(房)</span>不閉戶。有犯不。</p>
<p>答。犯捨墮<span class='note-inline'>(恐有所失。罪皈無所故。必須謹慎。防其未然。無非是道。如或放逸。自謂直道。無心不知。逆境難迯。反失於正。故犯此罪○私房拍手問第六十三)</span>。</p>
<p>問。<span class='note-inline'>(若)</span>比丘私房內拍手笑。犯何事。</p>
<p>答。犯捨墮<span class='note-inline'>(楞嚴云。晨朝以手摩頭。剃髮染衣所為何事。善攝身心。尚未與道相應。拍手大笑。縱在私房。失儀怠情。故犯此罪○跳躑溝坑問第六十四)</span>。</p>
<p>問。比丘得躑過小水小坑不。</p>
<p>答。不得。犯墮。<span class='note-inline'>(比丘行道。當如雁行。庠序嚴整威儀。尚不得搖身掉臂。左右顧視。豈得躑水跳坑。失儀損德。令人議毀。故制。下引證)</span>昔有一優婆塞。請一比丘。欲與作一領好衣。比丘<span class='note-inline'>(因請)</span>即隨<span class='note-inline'>(之而)</span>去。中道<span class='note-inline'>(之間)</span>有一小水。<span class='note-inline'>(坑闕)</span>比丘便躑度。此優婆塞便嫌。心念。<span class='note-inline'>(言)</span>我謂是好比丘。欲與<span class='note-inline'>(他)</span>一領好衣。<span class='note-inline'>(比丘應得威儀整肅)</span>而更跳躑溝坑。<span class='note-inline'>(豈是好比丘耶。即退息念云)</span>我歸當與半領衣。<span class='note-inline'>(罷)</span>此<span class='note-inline'>(所請者)</span>是無著<span class='note-inline'>(比丘。具他心道眼者)</span>知其人念。前行見水。復故躑過。賢者復念。<span class='note-inline'>(又退息云)</span>我歸當與一張麤㲲。前行見水。復<span class='note-inline'>(故)</span>躑過。賢者復念。<span class='note-inline'>(展轉不合其意云)</span>我歸當與一頓食。<span class='note-inline'>(罷因請之。不得<span class='corr'>已</span>故。而作此念)</span>無著復知其念。前行見水。便舉衣涉渡。<span class='note-inline'>(過去也)</span>賢者問比丘。<span class='note-inline'>(前二三次躑渡。今此)</span>何以不躑渡。<span class='note-inline'>(耶)</span>比丘<span class='note-inline'>(答)</span>言。卿前與我一領衣。<span class='corr'>已</span>一躑過水。正得半領。復一躑。正得一張麤㲲。復一躑。正得一頓食。我今所不躑者。<span class='note-inline'>(何也)</span>恐復失食。<span class='note-inline'>(必當忍飢而去也)</span>賢者乃知是得道人。便向懺悔。將歸大供養。<span class='note-inline'>(下結前)</span>以此騐之。<span class='note-inline'>(當)</span>知。比丘不得躑過坑水<span class='note-inline'>(行非無著。必當嚴重細行。慎勿粗疎狂躍。不能令人深敬。反生譏誚。使彼有過。故制○無事急走問第六十五)</span>。</p>
<p>問。<span class='note-inline'>(若)</span>比丘走。犯何事。<span class='note-inline'>(緩步曰行。急奔曰走。此亦承跳坑而問。可知)</span>。</p>
<p>答。犯墮。有急<span class='note-inline'>(難等)</span>事。<span class='note-inline'>(走亦)</span>不犯<span class='note-inline'>(無急事。畢竟不宜。何也。行須緩步。馬勝威儀。讀書君子。猶尚從容。學佛之流。豈宜暴卒碌碌忙忙。誡為不雅。故制○僧取俗物問第六十六)</span>。</p>
<p>問。<span class='note-inline'>(若)</span>有人。<span class='note-inline'>(即比丘也)</span>出家之後。還來盜本家物。犯何事。<span class='note-inline'>(本家即俗家也)</span>。</p>
<p>答。犯棄。所以爾者。<span class='note-inline'>(何也)</span>初出家時。<span class='note-inline'>(縱有財物)</span>一切盡捨。<span class='note-inline'>(俱屬於他)</span>非<span class='corr'>己</span>物故<span class='note-inline'>(所以犯棄。出家割愛。親亦非親。作施主想。若有所須。化之無犯○還取藏物問第六十七)</span>。</p>
<p>問。<span class='note-inline'>(若)</span>比丘本在俗時。共父母兄弟藏物。<span class='note-inline'>(或金銀財寶埋于地等處)</span>出家後。<span class='note-inline'>(俗)</span>家<span class='note-inline'>(之)</span>人盡死。比丘還自來<span class='note-inline'>(家)</span>取<span class='note-inline'>(此)</span>物。犯何事。</p>
<p>答。若自取。犯棄。<span class='note-inline'>(同上非<span class='corr'>己</span>物故)</span>若有所觀白衣。可<span class='note-inline'>(與)</span>說<span class='note-inline'>(過)</span>便取作福。<span class='note-inline'>(然而)</span>應分<span class='note-inline'>(一)</span>半與官。所以爾者。<span class='note-inline'>(何也)</span>此物無主。應屬官。<span class='note-inline'>(故)</span>不得全取。<span class='note-inline'>(全)</span>取。<span class='note-inline'>(亦)</span>犯重<span class='note-inline'>(若多若少值五錢。即犯棄罪。何以故。汝既出家。一切盡捨。取則同於盜故○更戒大小問第六十八)</span>。</p>
<p>問。<span class='note-inline'>(若比丘)</span>師更受戒小弟子。<span class='note-inline'>(師或犯戒還俗等緣。復來悔過受戒故。弟子戒反大)</span>弟子得<span class='note-inline'>(作)</span>下臘下戒。及在下行不。<span class='note-inline'>(又問)</span>若<span class='note-inline'>(必)</span>不<span class='note-inline'>(得)</span>下<span class='note-inline'>(臘下戒。可)</span>得為<span class='note-inline'>(其)</span>作禮不。</p>
<p>答。都無此理<span class='note-inline'>(然而初難。是師捨戒更受戒。反在後故。無此理。當知。只論戒之大小。不論始初軌則。若依戒之尊[(白-日+田)/廾]。師當反禮弟子。以戒為尊故○擬徑田行問第六十九)</span>。</p>
<p>問。<span class='note-inline'>(若)</span>比丘行他田地中。<span class='note-inline'>(行道貪徑故)</span>或<span class='note-inline'>(種植)</span>有苗。或無苗。有事不。<span class='note-inline'>(比丘行路。不蹋生草。是名持戒。如或縱恣亂行。有犯戒耶)</span>。</p>
<p>答。有苗。<span class='note-inline'>(無故而走)</span>犯墮。急事不犯。無苗。盡得<span class='note-inline'>(苗是農家治生之本。人世資粮。行必有傷。故得此罪。或有急難等事。有所追逐而走。無過。無苗無損。隨意〔蓋〕得。無犯○發露決罪問第七十)</span>。</p>
<p>問。大悔人<span class='corr'>已</span>發露。或<span class='note-inline'>(但)</span>五三日。或有<span class='note-inline'>(事)</span>難。眾僧分散。罪得決不。<span class='note-inline'>(若比丘或犯僧殘。當求二十僧中懺悔。應行波利婆沙等行。以滿七日。方得罪決。如或未滿。罪可得出否)</span>。</p>
<p>答。<span class='note-inline'>(云未也)</span>更求眾乃決<span class='note-inline'>(直待日滿。更求二十清眾懺悔。乃可得出。少一人。少一日。猶不可也。如律所明。毋忽○賣卜受供問第七十一)</span>。</p>
<p>問。<span class='note-inline'>(若有)</span>王者。<span class='note-inline'>(一國之主。來)</span>問比丘吉凶<span class='note-inline'>(消長等)</span>事。比丘為<span class='note-inline'>(王)</span>說。<span class='note-inline'>(其所以)</span>然復<span class='note-inline'>(受他)</span>供養。犯何事。</p>
<p>答。若得食。犯墮。得衣。犯捨墮<span class='note-inline'>(不遵佛教。犯貪慢心〔教〕得此罪。然猶平常不急等事)</span>若說征伐。<span class='note-inline'>(兩國相爭勝敗之事)</span>得供養。<span class='note-inline'>(者)</span>犯重<span class='note-inline'>(若夫比丘求安樂行。不得親近國王大臣。阿蘭若處。精苦修持。以為其本。經中一切卜筮。悉皆犯罪。何況為說征伐等事哉。為利教殺。不淨活命。故犯重罪○俗由行道問第七十二)</span>。</p>
<p>問。<span class='note-inline'>(若)</span>比丘有緣事。俗田行不。</p>
<p>答。得<span class='note-inline'>(應云無緣也不得。此與上無苗盡得者同。急事緣事。略異可知○不隨依止問第七十三)</span>。</p>
<p>問。<span class='note-inline'>(若)</span>比丘未滿五臘。不依止。犯何事。<span class='note-inline'>(初受戒者。要當五年依止。以為定量。有智聽許離師。知五事等。方可為人軌範。不知佛亦不許。應學即得。無智猶須〔蓋〕壽不得離於依止。故問)</span>。</p>
<p>答。不依止師。若飲水食飯。日日犯盜。<span class='note-inline'>(不知律法。無德可消故)</span>若先不知<span class='note-inline'>(有依止之)</span>法。<span class='note-inline'>(後知)</span>猶得懺悔<span class='note-inline'>(其罪即滅。懺後還當依止。此顯如知法者。故違懺亦不得也。嗚呼今之受戒者。非但不能依止和尚闍黎。一受之後。束之高閣者。多矣。良可嘆也。然或受戒者眾。安居處少。必無所依者。應須熟覽此經并諸律韶。潛心習學。依教行持。庶幾可爾。不然。犯盜之罪。佛聖明言恐難迯避也。慎之○十臘不誦問第七十四)</span>。</p>
<p>問。若比丘或十臘不誦戒。</p>
<p>答。同上依止<span class='note-inline'>(此重出。不須更解○市易譽<span class='corr'>己</span>問第七十五)</span>。</p>
<p>問。<span class='note-inline'>(若)</span>比丘市賣。自<span class='note-inline'>(讚)</span>譽<span class='corr'>己</span>物。過<span class='note-inline'>(越常)</span>價<span class='note-inline'>(值。一說二三等)</span>前人<span class='note-inline'>(俓信之人)</span>信<span class='note-inline'>(其真實而)</span>貴買<span class='note-inline'>(之。此比丘)</span>犯何事。</p>
<p>答。犯盜<span class='note-inline'>(比丘元無市賣之理。妄語貪圖。名為口盜。若遇五錢。即犯棄罪。此乃不持弓刀之寇。佛法中之大賊。見不可也○無人受食問第七十六)</span>。</p>
<p>問。<span class='note-inline'>(若)</span>比丘行逈路。有食。<span class='note-inline'>(逈遠路途。絕無烟火之處。偶爾飢乏之間。或遇有梨棗瓜菓等食)</span>無人<span class='note-inline'>(授)</span>受。云何得食。<span class='note-inline'>(律制受食。須有證人。明非盜取故)</span>。</p>
<p>答。正得舒一手下向一捉食。便止。過犯捨墮<span class='note-inline'>(無人之處。但可作無主物[目*夫]。只宜一捉。當生慚愧。呪顧食之。無過。或過二三。即犯貪心。故得此罪。雖不及飽。必須守戒。慎之○船行便利問第七十七)</span>。</p>
<p>問。<span class='note-inline'>(若)</span>比丘船行。水奔不得下。得水中便利不。</p>
<p>答。得<span class='note-inline'>(上下恐有失緣。或妨於眾。故可隨宜。亦不犯戒。然而亦須細行。詳明律部。可知○竹木書經問第七十八)</span>。</p>
<p>問。<span class='note-inline'>(若)</span>比丘書經竹木上。誦訖拭去。犯事不。</p>
<p>答。犯捨墮<span class='note-inline'>(經既有本。宜須尊重受學。書竹木而拭去者。此乃輕視佛法。故犯此罪。若書經呪於城屋墻壁等處。令人受持者。得福無量。可知○臘滿誦律問第七十九)</span>。</p>
<p>問。<span class='note-inline'>(比丘)</span>未滿五臘。得並入誦律不。</p>
<p>答。不得。為可粗教誡而<span class='corr'>已</span>。<span class='note-inline'>(五臘未滿。猶宜待時。若欲并入臘長眾中。半月半月而誦戒律者。不得。<span class='corr'>但</span>宜粗淺略示教誡而<span class='corr'>已</span>。誦得何罪)</span>若誦。犯捨墮。<span class='note-inline'>(以時未至。縱知五事。亦得此罪。又問)</span>大戒<span class='note-inline'>(雖是比丘)</span>不滅沙彌戒。<span class='note-inline'>(更行沙彌小戒者)</span>故是沙彌非。<span class='note-inline'>(沙彌耶)</span>答。非<span class='note-inline'>(白四羯磨<span class='corr'>已</span>竟。即入大比丘位。故宜當自重。如或好簡怠惰。亦必得罪。可知○貪眠犯事問第八十)</span>。</p>
<p>問。<span class='note-inline'>(若)</span>比丘晝眠。犯何事。</p>
<p>答。開戶不得。<span class='note-inline'>(如眠)</span>犯墮。<span class='note-inline'>(影顯閉戶亦得。何以故。或禪坐力疲。暫欲晝眠。調和四大。閉門無過。開戶不得者。一者失儀疎曠。二恐初心効。由有所不宜。故犯此罪○倚伏失儀問第八十一)</span>。</p>
<p>問。<span class='note-inline'>(若)</span>比丘得倚壁伏地不。</p>
<p>答。私房得。<span class='note-inline'>(或亦禪坐之間。昏沉太重等事。必欲以此排遣調停。故云得。雖在私房。不失正念。則可。不然。另有調和法門。詳具教中。不可不知)</span>眾中不得。<span class='note-inline'>(如為)</span>犯墮<span class='note-inline'>(眾中失儀。取笑識者。故得此罪○三衣應着問第八十二)</span>。</p>
<p>問。<span class='note-inline'>(若)</span>比丘舍內。都不著三衣。犯何事。<span class='note-inline'>(律中受食作務著五衣。禮誦禪思著七衣。升座乞食。應著大衣。故問)</span>。</p>
<p>答。坐禪誦經不著。犯墮<span class='note-inline'>(若據南山四儀。三衣不得離體。豈但舍內乎。今之禪者。開口便言。坐禪在心。著衣何為。不知。內修禪觀。外飾形儀。表裏一如。方名正智。如或執理廢事。名為偏見外道。故犯捨墮。戒之○裏衣繫脚問第八十三)</span>。</p>
<p>問。<span class='note-inline'>(若)</span>比丘行道。著泥洹僧。<span class='note-inline'>(又云涅槃僧。即下著裙)</span>得繫脚不。<span class='note-inline'>(連裙繫之於脚。或更穿鞋襪。西域露頂赤脚為是。此似為東土者故問)</span>。</p>
<p>答。大寒得<span class='note-inline'>(不寒不得。恐失彼國之儀故。惟東土則不然。寒暑盡行。衣物莊嚴。始得雅觀可見。彼此風俗不同。故作此說○漆器可用問第八十四)</span>。</p>
<p>問。<span class='note-inline'>(若)</span>比丘畜漆器。犯何事。<span class='note-inline'>(漆鉢斷然不可畜。一應漆器有過不)</span>。</p>
<p>答。漆木器蓋不得用。<span class='note-inline'>(如用)</span>犯墮<span class='note-inline'>(漆乃以刀割樹而取。亦有傷殘。缺於慈忍。比丘不蹋生草。況斫樹乎。情與無情。共一体故。故犯此罪。今之叢林。似乎必不能<span class='corr'>已</span>者。應須懺悔減省可也。不然。故違佛教。斷乎不可○污手受食問第八十五)</span>。</p>
<p>問。<span class='note-inline'>(若)</span>比丘<span class='corr'>已</span>食<span class='note-inline'>(之淨)</span>手。或搪<span class='note-inline'>(造)</span>飲食汙手。<span class='note-inline'>(或和麵索粉等。沾污於手)</span>更得受食不。</p>
<p>答。得<span class='note-inline'>(律云。不得汙。手捉食應當學。此<span class='corr'>已</span>食之手原淨。因造食污。非為不淨。故言得。餘俱不得。可知○上房輙坐問第八十六)</span>。</p>
<p>問。<span class='note-inline'>(若)</span>比丘至上房中。不<span class='note-inline'>(應)</span>坐。輙坐。犯何事。</p>
<p>答。犯墮<span class='note-inline'>(上房即上座尊宿之房。或有聖像在上。稱上房。或云樓上之房。若有佛在下。此處不得擅坐。坐即犯墮。上坐具十德。以德重故。初〔追〕晚學。猶宜謙謹。如不命坐。而輙坐者。得罪。十德者。有住處。無畏無煩惱。有知識辨才等。詳如十誦律中○同尼繞塔問第八十七)</span>。</p>
<p>問。<span class='note-inline'>(比丘不得與婦人前後互隨行。若)</span>比丘旋塔。或比丘尼優婆夷隨後從。有犯不。<span class='note-inline'>(塔或舍利牙髮等。塔上供佛像在中。若能右旋。敬順佛意。功德無量。四眾人等。〔蓋〕應遶之。然而比丘欲遠。必須男眾隨之。故作此問)</span>。</p>
<p>答。若有優婆塞。不犯<span class='note-inline'>(梵語優婆塞。此云近事男。即男眾也。有此隨之。更有異眾〔蓋〕不犯戒。不然。被世譏謙。故當慎之。遶塔倡呪。具在日用○根菜可食問第八十八)</span>。</p>
<p>問。<span class='note-inline'>(若)</span>比丘生菜<span class='corr'>已</span>淨有根。得食不。</p>
<p>答。得<span class='note-inline'>(若如蘿蔔波菜等。連根可食。如芥菜等。必須去根。如<span class='corr'>但</span>淨過。不便去根。或亦可食。故言得此。或為道路中不便造作而說。餘當隨便。可知○寄物可取問第八十九)</span>。</p>
<p>問。<span class='note-inline'>(若)</span>弟子遠行。寄師物。或師寄弟子<span class='note-inline'>(物。或僧具行李等物)</span>過期<span class='note-inline'>(限而)</span>不<span class='note-inline'>(歸)</span>還。或經年歲。<span class='note-inline'>(所寄之物)</span>可取用不。</p>
<p>答。若去時無言。<span class='note-inline'>(不教用者)</span>不得用。<span class='note-inline'>(何以故)</span>若知<span class='note-inline'>(此人)</span>在。是有主物。若死。是四方僧物<span class='note-inline'>(或師或弟。悉皆如是。知在待回勿用。知死應打楗槌散眾。即得。無咎。若私用者。亦當計錢犯罪。輕重可知。若彼此去時有言。我若不還。隨汝取用。用者無犯○教人不祭問第九十)</span>。</p>
<p>問。<span class='note-inline'>(若)</span>比丘教白衣不祭一切亡人。為是理不。<span class='note-inline'>(春秋祭祀。以時思之。理之極也。孝之至也。教人不祭。是理否)</span>。</p>
<p>答。非。<span class='note-inline'>(不祭非理。何也。失於孝敬故也。或言。一死永絕。更不復來。既不能食。祭之何益耶。曰)</span>假使父母不食。敬心供養。亦得其福<span class='note-inline'>(故當祭之。為是經中之死之後。食與不食。有三因緣。一者。極善之人。死後往生佛國。或生人天。極惡之人。死後墮三惡道。以是因緣。不來受食。有一等不善不惡者。死後守塚。還來本家受饗。所以只宜勸人禮誦。素齋祭獻。或施法食。起薦往生。此名大孝。存亡獲福故。但勸莫令以牲為祭。反招罪苦無窮。慎之○師資並坐問第九十一)</span>。</p>
<p>問。<span class='note-inline'>(若比丘)</span>眾中得共師並坐不。</p>
<p>答。不接。得共盤食<span class='note-inline'>(師資之禮。各有次序。或正或傍。如得並接相連。輕師慢法。有失儀之過。不得。<span class='corr'>但</span>共一盤飲食。無過○不褰衣禮問第九十二)</span>。</p>
<p>問。<span class='note-inline'>(若)</span>比丘不褰三衣禮佛。犯何事。</p>
<p>答。眾多<span class='note-inline'>(比丘禮佛。應當以右手褰衣。在右無壓之。不然。雖言禮佛。汝輕衣故。反失敬心。故亦得罪。眾多者。必犯眾學戒突吉羅罪。可知○自手合藥問第九十三)</span>。</p>
<p>問。<span class='note-inline'>(若)</span>比丘得手自合藥不。</p>
<p>答。被淨草得<span class='note-inline'>(被之一字。恐是彼字。彼藥但用潔淨草藥。不得用蜈蚣蛇蝎傷生等物。以類惡律儀故。苟遵神農本草黃連官桂等物。無施不騐。其功無限。故云淨草得。看病行醫宜察精微。如或亂為。反招過咎。慎之○休道復求問第九十四)</span>。</p>
<p>問。<span class='note-inline'>(若)</span>比丘休道意<span class='note-inline'>(或過境緣。一時退息道心。而歸家)</span><span class='corr'>已</span>。<span class='note-inline'>(捨袈裟而)</span>著俗服。經時<span class='note-inline'>(或經年月)</span>向其<span class='note-inline'>(俗)</span>尊禮拜。然後<span class='note-inline'>(又)</span>來投眾。求復常位。<span class='note-inline'>(常即本也。復其日常所作比丘之本位)</span>為應聽不。</p>
<p>答。若不捨戒者。應聽<span class='note-inline'>(如捨戒者不得。捨與不捨。必須審察。或問渠隣近誠信之人。畢竟不破根本大戒。可聽復位。不然。亦不得聽。若祇犯輕。但令慚愧懺悔。改過亦得○破落不贖問第九十五)</span>。</p>
<p>問。<span class='note-inline'>(若)</span>比丘知其父母兄弟破<span class='note-inline'>(壞零)</span>落屬人。<span class='note-inline'>(或有缺乏等事。將身抵靠男人。謂之破落屬人)</span>而不購贖。有罪不。<span class='note-inline'>(購者以財求謝之謂也)</span>。</p>
<p>答。若為行道。不贖無罪<span class='note-inline'>(若修出世之道。能拔父母生死輪迴之苦。為大難有零落之苦。猶其可緩。所以不贖無過。不然。生身父母乃至手足至親。豈得坐視而不為。甘同異類之無情乎。然而亦當隨力○聖譽然可問第九十六)</span>。</p>
<p>問。若人白僧。稱言聖眾。<span class='note-inline'>(世諦善信。見僧有德。故此尊稱)</span>得然可<span class='note-inline'>(言是)</span>不。</p>
<p>答。不得然可<span class='note-inline'>(何也。聖即非凡。四果四向等人。始名為聖。如凡俗濫叨聖位。未得謂得。大妄語成。得罪非淺。故云不可。彼既尊稱。必當悚然。謙退而却之。無過○施聖受物問第九十七)</span>。</p>
<p>問。若<span class='note-inline'>(擅信等)</span>人。持<span class='note-inline'>(四事之)</span>物施<span class='note-inline'>(比丘)</span>僧。<span class='note-inline'>(信心尊重)</span>言施聖眾。<span class='note-inline'>(比丘)</span>應受不。</p>
<p>答。若<span class='note-inline'>(比丘一總)</span>不言<span class='note-inline'>(是聖是凡)</span>得分。得取。<span class='note-inline'>(彼言。施聖凡僧。取者得無冐聖之過耶。不也。何以故)</span>以眾通有俗故<span class='note-inline'>(凡聖同居。龍蛇共處。若聖在中。我亦不知。我自認凡。正直無私。所以不言分取無過○遇水負渡問第九十八)</span>。</p>
<p>問。<span class='note-inline'>(若比丘)</span>行道過水。<span class='note-inline'>(途中或遇溝坑㵎水)</span>使人負渡。犯何事。</p>
<p>答。若不老病。犯墮<span class='note-inline'>(因前不許躑溝坑。此處不許使負渡。兩種都是年少比丘。自憍輕傲。不忍微勞。失儀故制。遇此只宜赤足斂衣。徐步而渡之。可也。老病無力。負渡。無犯○倩使僧奴問第九十九)</span>。</p>
<p>問。<span class='note-inline'>(若)</span>眾僧家奴<span class='note-inline'>(灑掃執役之淨人。餘外獨處之)</span>比丘。得小小倩使不。<span class='note-inline'>(倩者。差喚之意也。些小細事。或一日半日可得耶)</span>。</p>
<p>答。小小取與<span class='note-inline'>(隨取隨還。)</span>得。大事不得<span class='note-inline'>(此人一身克於眾役勞。若不勝汝若過差。有妨大眾之功所不得罪。同私用僧物故○比丘畜爪問第一百)</span>。</p>
<p>問。<span class='note-inline'>(若)</span>比丘養爪甲長。犯何事。</p>
<p>答。犯墮<span class='note-inline'>(爪甲垢穢。律制但可留一麥[麩-夫+廣]許。餘當去之。有二過。一類同俗流。取於美觀。生愛妨道故。二因護其爪。好懶偷閑。不勤眾務故。又佛以惡比丘相而訶之。故犯墮○浴無次第問第一百一)</span>。</p>
<p>問。<span class='note-inline'>(若)</span>上座比丘未浴。下座於前浴。有犯不。</p>
<p>答。犯墮<span class='note-inline'>(既分次序尊卑。一應當分前後。不爾。失於恭敬。與婆羅門聚會無殊。故犯墮。擊[袖-由+(邱-丘+(看-目))]散籌洗淨持呪等。具在他處。不贅○與物可取問第一百二)</span>。</p>
<p>問。<span class='note-inline'>(若他)</span>比丘器中。忽<span class='note-inline'>(應作或〔卜〕)</span>有異物。或復弊故。<span class='note-inline'>(此泛指餘眾。或箱囊摺袋等中。或有珍寶奇異等物〔成〕有破弊朽爛等物)</span>不知誰許。<span class='note-inline'>(持戒比丘)</span>可取用不。<span class='note-inline'>(若無所用。或奇怪不堪者)</span>復可棄不。</p>
<p>答。與僧。不得私用<span class='note-inline'>(無主認者。亦同僧物。用必犯罪。或恐後有認者。私用不能辨白。故云不得。棄與不棄。不拘不說○遺物可取問第一百三)</span>。</p>
<p>問。有一住處。<span class='note-inline'>(或即十方叢林等處)</span>多來去僧。所有遺亡<span class='note-inline'>(之物。亡即忘也)</span>或是神。<span class='note-inline'>(神有重也。神重珍寶之物。非神明神像等也)</span>或是弊衣。永無取用者。可取不。</p>
<p>答。<span class='note-inline'>(亦不得私取)</span>與眾僧。<span class='note-inline'>(亦同僧物故)</span>眾僧<span class='note-inline'>(應宜)</span>停<span class='note-inline'>(止)</span>一月一歲<span class='note-inline'>(之)</span>後。<span class='note-inline'>(方可)</span>得用。<span class='note-inline'>(恐有認取故)</span>若<span class='note-inline'>(用)</span>後<span class='note-inline'>(有)</span>主來。<span class='note-inline'>(索取。當以)</span>僧物償。<span class='note-inline'>(之)</span>若<span class='note-inline'>(所遺之物)</span>是貴珍寶。眾後不能償者勿<span class='note-inline'>(得)</span>用<span class='note-inline'>(此義倣上。但噐中與往來等。意稍別○白衣僧食問第一百四)</span>。</p>
<p>問。<span class='note-inline'>(若)</span>比丘有知舊白衣來造<span class='note-inline'>(但是<span class='corr'>己</span>分上故友。或有益於叢林者。而來相訪)</span><span class='corr'>已</span>。得語上座維那。持僧食與不。<span class='note-inline'>(維那。聲論翻為次第。謂知僧事之次第。即知事人也)</span>。</p>
<p>答。僧先令和。不令不得<span class='note-inline'>(眾中先有制。令開許者得。或僧不與。而私和與者。不得。是僧物故。與者得罪。處眾自居者。不可不知○前師後師問第一百五)</span>。</p>
<p>問。<span class='note-inline'>(若)</span>比丘<span class='note-inline'>(志不堅強)</span>捨道還俗。後更出家。<span class='note-inline'>(更投一師。秉法受戒)</span>前<span class='note-inline'>(所投)</span>師<span class='note-inline'>(還)</span>故是師非。<span class='note-inline'>(師耶)</span>。</p>
<p>答。非是<span class='note-inline'>(師。捨前戒法故。以後得戒者。為師故。雖爾不可缺於師禮。以前獎導訓誨之德猶存故。略而不說。思之可見○是師非師問第一百六)</span>。</p>
<p>問。<span class='note-inline'>(若比丘受戒時。登)</span>臨壇<span class='note-inline'>(所)</span>諸師僧。可呼言師不。</p>
<p>答。無此理。<span class='note-inline'>(何以故)</span>不從受法者。蓋不得為師<span class='note-inline'>(故。師有匠成之能。臨壇者大抵是闍黎教授等師僧。即泛言隨喜等眾故。所以羯磨教授。亦可稱師。無法受者。不得為師。故無此理。此師似非得戒和尚。下文可見。然而泛常之禮。亦當尊敬稱師。亦不可以非師而慢之也○諸師和尚問第一百七)</span>。</p>
<p>問。<span class='note-inline'>(若比丘)</span>一切師<span class='note-inline'>(俱)</span>得呼為和尚不。稱為弟子不。</p>
<p>答。不得。<span class='note-inline'>(一切者。正指三師七證也。授戒本師可稱和尚。得戒者當為弟子。闍黎教授七證等。但可〔稱〕不曰和尚。□不稱弟子。故云不得。然亦不可慢)</span>正可敬重。如俗中之尊<span class='note-inline'>(俗尊元非父母。亦當父母之禮而敬之。故作此例。恐有不敬上中下座〔著〕宿者。故制○上雜事品竟。下三自歸事品)</span>。</p>
</div>
<div class='div-other'><a id='mulu19' />
<p class='h1'>三自歸事品第十四</p><p style="margin-left:1em"><span class='note-inline'>(欲受五戒十戒菩薩等戒。先當歸依三寶。若不歸依三寶。戒不成就故。言自歸者。梵語南無。此云皈命。以身命而皈之故。又云皈依。皈者皈投。依者倚附。祈仗三寶威神護持之謂也。華嚴云。自皈於佛於法等。有二義。一者約事說。即是皈依十方常住三寶。如上依仗等說。佛即十方三世諸佛也。法即諦緣六度四無量等諸法也。僧即十方諸大菩薩緣覺聲聞等僧也。起越於九界之上。至尊至貴。故稱為寶。二約理性具說。名一體三寶。福田論敘三寶曰。功成妙智。道登圓覺佛也。玄理幽微。正教精誠法也。禁戒守真。威儀出俗僧也。皆是四生導首。六趣舟航。故名為寶。近來有等杜撰偏執者。教理不通。動趣只譚一體三寶。似乎沒有十方三寶。誠為可笑。此等愚痴外道。縱有多知禪定現前。廢事撥空。盡成魔業。有何益哉。必須先通事相。後明理性。依理顯事。攝事歸理。理事雙融。始名正智。故知。二義缺一不可也。事者即下自皈犯不犯等事。此品亦因度人事品而有。隨其所問。不必拘之時候。故繼於此。有十三問答○三皈人受問第一)</span>。</p>
<p>問。三自歸趣得人受。<span class='note-inline'>(歸趣歸向趣進之意。可得是人皆受)</span>復有不應受者。</p>
<p>答。除五逆罪。得<span class='note-inline'>(五逆者。殺父。殺母。殺阿羅漢。出佛身血。破羯磨轉法輪僧。此五業障深重。必不能信向三寶。故不得。除此之外。可信者多。故得○三皈所行問第二)</span>。</p>
<p>問。<span class='note-inline'>(受)</span>三自皈斯行何事。<span class='note-inline'>(當作何等事業)</span>。</p>
<p>答。身口意不行邪<span class='note-inline'>(見之)</span>事。及不隨邪見師<span class='note-inline'>(身無殺盜淫。口離妄言綺語兩舌惡口。意不貪嗔癡。三業清淨。即名正見。故云不行邪事。亦不隨三業不淨不正之師。三自皈後。當行此事。何也。皈依三寶。即得五戒之體故也○三皈所犯問第三)</span>。</p>
<p>問。云何<span class='note-inline'>(謂之)</span>犯三自歸。<span class='note-inline'>(信心真切。正智現前不犯。否者有犯。故問)</span>。</p>
<p>答。好邪見。隨外道師<span class='note-inline'>(即上身三口四意三惡業。更有身見邊見乃至六十二見。種種謬執。不與佛法相應者。俱名邪見外道。如或好而為之。隨而和之。即犯三皈。墮落只在于此。若能反邪歸正。始名不犯。慎之○三皈誰悔問第四)</span>。</p>
<p>問。若<span class='note-inline'>(僧若俗等)</span>犯三自歸。云何悔。<span class='note-inline'>(對誰懺悔)</span>。</p>
<p>答。向本<span class='note-inline'>(受三皈之)</span>師<span class='note-inline'>(前懺)</span>悔。<span class='note-inline'>(無師何也)</span>若無本師。向餘比丘亦得<span class='note-inline'>(當以所犯之事。向本師前。或餘比丘前。稱自<span class='corr'>己</span>名。一一披陳。求哀懺悔。乃至再三。其罪即滅。其師當云。懺後更勿再犯。答云。頂戴奉持○還三自皈問第五)</span>。</p>
<p>問。若<span class='note-inline'>(三自皈)</span>不能<span class='note-inline'>(久)</span>持。<span class='note-inline'>(或一年半年等有因緣故可)</span>得還不。</p>
<p>答。得<span class='note-inline'>(還○承上文更問第六)</span>。</p>
<p>問。若還。還云何。<span class='note-inline'>(對誰人還)</span>。</p>
<p><span class='note-inline'>(答。當)</span>向本師<span class='note-inline'>(還。無師)</span>若<span class='note-inline'>(對餘)</span>一比丘言。我<span class='note-inline'>(弟子某甲。世緣纏繞。根基淺薄)</span>從今日<span class='corr'>已</span>後。不復能皈<span class='note-inline'>(于)</span>佛<span class='note-inline'>(皈于)</span>法皈<span class='note-inline'>(于)</span>比丘僧。如是三說。<span class='note-inline'>(即得還也)</span>若不滿三。故成就三皈<span class='note-inline'>(一說二說。亦不得還。此許還者。乃如來隨其宿緣厚薄而化之。無可強也。若也畢世盡形受持。更加陞〔追〕直至成佛。堅持而不捨者。始名正智。若謂可還便生懈退者。斷乎不可。所以十地菩薩皆以念佛念法念僧為事況乎凡夫。而便捨之。報〔蓋〕業牽。是誰之過歟慎之○三皈悔逆問第七)</span>。</p>
<p>問。或人<span class='note-inline'>(若僧若俗)</span>受三自皈。乃悔宿命惡逆。<span class='note-inline'>(無始劫中十惡五逆之罪)</span>為是理非。<span class='note-inline'>(理耶)</span>。</p>
<p>答。無此理<span class='note-inline'>(何也。上文犯五逆者。尚不得受三皈。今受三皈。安得便能懺其宿世惡逆耶。假使百千劫。所作業不忘。故無此理。有云。能皈三寶。諦信無疑。藉其威力。一切罪業。猶如赫日消雪。更不待懺。如人犯罪於有司。後投於王。仗王之力。縱有重罪。亦當釋免。云無此理者。云何消會。然而此經所說正為初受三皈者。<span class='corr'>但</span>皈十方三寶。得受五戒。猶在小眾事相故爾。若能會得一體三寶。深達實相。了悟罪性本空。懺無所懺。則無惡不除。無罪不滅。所以云眾罪如霜露。慧日能消除。若欲懺悔者。端坐念實相。那時可作此說。不然。亦是未得謂得。猶為不可。當自思之○各受三皈問第八)</span>。</p>
<p>問。<span class='note-inline'>(欲受)</span>三皈。正得從一人受。復得從三人。各得受一歸不。<span class='note-inline'>(三寶似乎各別有體。或也各從一人受得耶)</span>。</p>
<p>答。不得<span class='note-inline'>(三寶體一故。所謂名稱三寶。體自一如。縱是十方三寶。其體元同故。所以但可從一師受即得。若從三人。似成破碎。故云不得。不同五戒。各隨一師。亦得故也○三皈久近問第九)</span>。</p>
<p>問。<span class='note-inline'>(如受八關。隨意不定)</span>受三皈法。要<span class='note-inline'>(須)</span>終身<span class='note-inline'>(而受。或有不能久持)</span>復可得一年半年十日五日不。<span class='note-inline'>(不拘久近。亦使得耶)</span>。</p>
<p>答。隨意多少<span class='note-inline'>(此亦〔蓋〕形而受。乃至未來等。如上所說。以為正理。此言隨意者。亦是如來大慈愍物。如必欲其久持。恐彼機劣憚繁。總不能受。以方便隨機。令其漸入佳境。而植因故爾。智者亦勿因之而自怠也○皈滿師非問第十)</span>。</p>
<p>問。若從師受<span class='note-inline'>(三自皈。或)</span>一年半年自皈日滿後。<span class='note-inline'>(或還而不持此師猶)</span>故是師非。<span class='note-inline'>(師耶)</span>。</p>
<p>答。一從受法。終身是師<span class='note-inline'>(豈一年半年捨。即非師耶。古云。一日投師。終身為父。故當盡形禮敬。始為智信之徒。豈即忘其提訓之德可乎○一皈二皈問第十一)</span>。</p>
<p>問。三自歸<span class='note-inline'>(依。可)</span>得但受一<span class='note-inline'>(皈)</span>二歸不。<span class='note-inline'>(或皈佛不皈法等可得耶)</span>。</p>
<p>答。不得<span class='note-inline'>(三寶一體。理不可分。受則同受。還則同還。若受一二。亦同破析法身。故云不得。不同五戒。隨意一二故○三皈無師問第十二)</span>。</p>
<p>問。<span class='note-inline'>(欲)</span>受三歸。現前無師得逢。從文受不。<span class='note-inline'>(或對佛前。依戒文而得受耶)</span>。</p>
<p>答。不得<span class='note-inline'>(若受菩薩戒。千里內無能授戒師。可許佛像前自誓受戒。此三皈五戒。乃至比丘戒。俱不得。何也。若威音王那畔無師傳授。則可。威音那畔以來。若無師授〔蓋〕屬天然外道故也○不悔更受問第十三)</span>。</p>
<p>問。<span class='note-inline'>(若)</span>先受三歸。犯不悔。得更受不。<span class='note-inline'>(如上。或有三業不勤。或入外道邪見等。俱名為犯)</span>。</p>
<p>答。不得。要當<span class='note-inline'>(懺)</span>悔。若欲當受。捨先所受。<span class='note-inline'>(更受得)</span>答。不捨<span class='note-inline'>(而欲)</span>更受者。不得<span class='note-inline'>(若捨所受。深加痛切。竭誠懺悔。內懷慚愧。外託聖緣。志心更受。可得。不然。舊習不除。枉費精神。受亦不得○上三自皈品竟。下五戒事品)</span>。</p>
</div>
<div class='div-other'><a id='mulu20' />
<p class='h1'>問五戒事品第十五</p><p style="margin-left:1em"><span class='note-inline'>(五戒者。一不殺生。乃至五不飲酒等。此是在家出家優婆塞優婆夷所受之戒。若受三皈五戒。即得三十六二十五護戒神王。恒沙眷屬。而衛護之。得生人天。近涅槃道。正法念處經云。五戒不持。人天路絕。五戒精專。人天交接。固當先受三皈五戒。以為眾戒之根本也。事者。即下文得與不得等是。受三皈竟。即得五戒。故以此品繼之。有十一種問答○三皈得戒問第一)</span>。</p>
<p>問。<span class='note-inline'>(若)</span>不受三歸。得受五戒不。</p>
<p>答。不得<span class='note-inline'>(戒本云。先唱三歸。次申五戒。乃由十具。重寅一乘。准薩婆多論云。先受三皈。不說五戒。五戒自得。故云不受不得。次申五戒名者。令其識相持守而不忘故也。所以三皈即五戒之本。八戒十戒亦爾。如比丘戒。必須白四羯磨即得。後說戒相。亦是令其識相等。不可不知也○犯皈不悔問第二)</span>。</p>
<p>問。若<span class='note-inline'>(人<span class='corr'>已</span>)</span>受三皈。犯而不<span class='note-inline'>(懺)</span>悔者。得受五戒不。</p>
<p>答。不得<span class='note-inline'>(既云三皈即五戒之本。今犯三皈。即壞五戒之體。故云不得。必須慚愧懺悔。洗滌淨器。方盛甘露始得。所以不悔不得。未得清淨故。懺悔之法。不可不勉○持戒久近問第三)</span>。</p>
<p>問。受五戒法。可得但受五日十日一年二年不。<span class='note-inline'>(或多三年捨而不持可得耶)</span>。</p>
<p>答。隨意多少<span class='note-inline'>(亦不限數。此亦同上三皈等說。然而阿含權教所開。方等即不然。方等會時。優婆離問。五戒可得十日五日否。佛言。不得。所以如來制戒。各有時機。不可不知也○犯戒不悔問第四)</span>。</p>
<p>問。<span class='note-inline'>(若住信人)</span>受五戒不悔。得更受不。</p>
<p>答。<span class='note-inline'>(如不犯戒)</span>不捨。不得更受。<span class='note-inline'>(前所受戒在故。若有所犯而)</span>不悔。亦不得捨<span class='note-inline'>(或犯而悔。悔而捨。捨而重受。始得不捨。則誠意不新。不懺則其罪不滅。俱非淨器。故總不得。<span class='corr'>但</span>能篤志堅持。纖毫不犯。即得增進。後之眾戒。皆藉此以為根本故也○五戒俱懺問第五)</span>。</p>
<p>問。<span class='note-inline'>(若犯殺盜淫等)</span>五戒盡得悔不。</p>
<p>答。若殺人<span class='note-inline'>(人命極重)</span>婬其所尊<span class='note-inline'>(逆天背理)</span>及<span class='note-inline'>(淫)</span>比丘尼。<span class='note-inline'>(是清淨眾)</span>盜三尊財者。<span class='note-inline'>(三寶物。或三師等物。此必要償。俱)</span>不得<span class='note-inline'>(懺)</span>悔。<span class='note-inline'>(亦不得受戒)</span>餘<span class='note-inline'>(者俱)</span>得<span class='note-inline'>(懺)</span>悔<span class='note-inline'>(戒可再受。如〔神〕舊衣。染洗再著故○戒不能持問第六)</span>。</p>
<p>問。<span class='note-inline'>(受)</span>五戒<span class='note-inline'>(者)</span>若不能<span class='note-inline'>(〔蓋〕壽而行)</span>持。<span class='note-inline'>(亦)</span>得<span class='note-inline'>(一年二年)</span>中<span class='note-inline'>(間可)</span>還不。</p>
<p>答。得還。<span class='note-inline'>(若還一二不還三寶)</span>若欲都還五戒者。合三自歸<span class='note-inline'>(一齊)</span>還。<span class='note-inline'>(薩婆多云。捨三寶。所以成捨戒。以受戒時。皈向三寶。而得戒故。捨和尚等。例上可知。下明還語)</span>言<span class='note-inline'>(我某甲)</span>從今日。<span class='note-inline'>(去)</span>佛非我尊。我非佛弟子。如是至三。法亦爾。<span class='note-inline'>(法僧亦三)</span>若還一二三四<span class='note-inline'>(戒)</span>者。<span class='note-inline'>(或有必不能持者。隨意還之)</span>但言。我<span class='note-inline'>(弟子某甲)</span>從今日。<span class='note-inline'>(去)</span>不復能持某戒。<span class='note-inline'>(或淫妄等。或單持不殺戒亦可)</span>如是至三。<span class='note-inline'>(戒可得還)</span>若不滿三。戒猶成就<span class='note-inline'>(何以故。從師受時。三番羯磨。三受而得故。所以還亦應三。可知矣。或云。不持則<span class='corr'>已</span>。何必用還。曰若還戒者。猶同俗人。日後有過則輕。戒若不還。如後事過。即名破戒。罪為最重。故不能持。必須還之。受戒破戒不可不知也。准薩婆多中。不必其三。一捨便捨。五戒沙彌比丘等。亦不須三說。又不必師等。乃至〔自〕衣。<span class='corr'>但</span>解言音者。就從而捨之。問曰。受戒時須三師七僧。捨戒何故。一人便捨。答曰。求增上法。故須多緣多力。捨戒如從高墜下故。不須多也。然而此經必用三者。猶恐一二心不決定。故得三說。捨心纔決。故薩婆所說。要知求得者難。求失者易。如世間〔則〕寶之例。寧不慎之哉○五師五戒問第七)</span>。</p>
<p>問<span class='note-inline'>(欲受)</span>五戒<span class='note-inline'>(者)</span>可從五師。各<span class='note-inline'>(受)</span>一戒不。<span class='note-inline'>(或初心之人。忖<span class='corr'>己</span>力量。或從一師。先受一戒。乃至漸次更發信心過緣增受。一戒一師可得耶)</span>。</p>
<p>答。得<span class='note-inline'>(何也。五戒體相不同。作用亦別故。一師五師俱得。不同三歸三即一體合而不分。<span class='corr'>但</span>可一師。多即不得。與上彷彿恐濫。故重制也○偏重可還問第八)</span>。</p>
<p>問。<span class='note-inline'>(若住信等人)</span>既受五戒。偏所重。<span class='note-inline'>(者)</span>可但分還一二不。<span class='note-inline'>(若在家出家。其中俱有。不能全持五戒者。或偏重酒。乃至或偏妄語等。極易犯者。分還一二可得耶)</span>。</p>
<p>答。得<span class='note-inline'>(還語同上。偏重欲還者。有等初發信心時。非<span class='corr'>但</span>五戒。乃至大戒亦能〔時〕受。奈何日久歲深。宿習難忘。道心漸退。正所謂欲潔而偏染。好正而固歪。以至如是也。此亦如來方便隨機。故云得也。萬祈全守。以為勝䇿。可知○<span class='corr'>但</span>受一二問第九)</span>。</p>
<p>問。<span class='note-inline'>(欲受)</span>五戒可但受一二三<span class='note-inline'>(戒)</span>不。</p>
<p>答。得。隨意多少<span class='note-inline'>(此亦同上。隨機可知。<span class='corr'>但</span>上全受分還。此則隨受一二。然而五戒全受。名為滿分優婆塞等。若受一二。名少分等。所以亦是滿者為勝可知。設或單持不殺等。一戒精專。亦作生天之因。故云隨意也○犯重可得問第十)</span>。</p>
<p>問。<span class='note-inline'>(若)</span>比丘犯重戒。<span class='note-inline'>(或淫殺盜妄。隨犯全犯不定)</span>或犯酒戒得不。</p>
<p>答不得<span class='note-inline'>(犯此戒者。永棄於佛海邊外。不得與清眾同居。故云不得。准律必須懺悔捨戒。只許一生學沙爾戒。乃至不得為人師範等。不可不知。嗚呼慎之。勿為兒戲也。然而酒是遮戒之首。過失多端。在俗尚禁。況比丘乎。故亦不得。此一條應在雜事品攝。當知〔釋〕家錯安於此○八戒白衣問第十一)</span>。</p>
<p>問。頗有八戒白衣不。<span class='note-inline'>(頗可也)</span>。</p>
<p>答。無。惟有八關齋<span class='note-inline'>(白衣秪可受五戒。故云無。今或與白衣受八戒者。非法非律。斷乎不可。關者。禁閉之辭。禁閉八罪。不令起故。然而亦即是此八戒。一不殺。二不盜。乃至八不坐高床等。兼非時食為齋。齋以不過中食為體。以前八事。助成齋體。共相支持故。又名八支齋法。是故言八。不言九也。唯此通俗人。白衣受者。以一日一夜為期。日受日開。此亦如來方便。秪為在家人。不能終身持戒者說。以無終身戒故。不稱優婆塞。以有一日一夜戒故。非非優婆塞。但名中間人。然而若持一日之齋。必須精潔志誠。可也。如不精誠。徒得處名。亦無所益也。慎之○上五戒事品竟。下十戒事品)</span>。</p>
</div>
<div class='div-other'><a id='mulu21' />
<p class='h1'>十戒事品第十六</p><p style="margin-left:1em"><span class='note-inline'>(欲作沙彌。當受十戒。不受十戒。則形同沙彌。法不同沙彌。十戒者。不殺不盜。乃至不捉生像等是。事者。即下持犯懺悔等事。五戒之後。當受十戒。故有此品。有五種問答○五戒十戒問第一)</span>。</p>
<p>問。<span class='note-inline'>(經言重樓四級。次第而登。理應先受五戒。如或)</span>不受五戒。得受十戒不。</p>
<p>答。若先三自歸<span class='note-inline'>(竟即)</span>得<span class='note-inline'>(十戒何)</span>以十戒中。即有五戒。<span class='note-inline'>(故)</span>亦不<span class='note-inline'>(必)</span>復受<span class='note-inline'>(一受三皈。即得。五戒十戒故。若不受三皈。一總不得。無戒體故。可知○不悔得受問第二)</span>。</p>
<p>問。<span class='note-inline'>(或)</span>犯五戒<span class='note-inline'>(一二或全犯。若)</span>不<span class='note-inline'>(懺)</span>悔。得受十戒不。</p>
<p>答。不得。若先不知<span class='note-inline'>(有懺)</span>悔<span class='note-inline'>(法。或忘而失懺)</span><span class='corr'>已</span>受<span class='note-inline'>(亦得若知)</span>而不悔。不得<span class='note-inline'>(護惜<span class='corr'>己</span>非。是不淨器故。古云。包藏瑕疵。佛不許可。所以自知有罪。當懺悔。懺悔則安樂。自然得戒。可知○師犯從受問第三)</span>。</p>
<p>問。若師犯重戒。<span class='note-inline'>(四棄等戒。弟子)</span>從<span class='note-inline'>(伊)</span>受十戒。<span class='note-inline'>(可)</span>得不。</p>
<p>答。不得<span class='note-inline'>(師即和尚也。德臘俱全。方可為師。自既犯重。尚非比丘。安能度人。譬如乘船渡海。船若破漏。能度所渡俱沈。故曰不得。所以欲求出世等事。不可不擇其師也。慎之○倣同前義問第四)</span>。</p>
<p>問。<span class='note-inline'>(此下約義。應問闍黎等事。其文即順。上問師犯。即和尚故。若言弟子前有犯五戒等。一條<span class='corr'>已</span>問過。故應問云)</span>若<span class='note-inline'>(闍黎等師)</span>犯重戒。<span class='note-inline'>(殺盜淫等。弟子)</span>從<span class='note-inline'>(之而)</span>受十戒。<span class='note-inline'>(可)</span>得不。</p>
<p>答。不得<span class='note-inline'>(其義同上。可知○犯戒可悔問第五)</span>。</p>
<p>問。<span class='note-inline'>(若)</span>沙彌犯十戒。<span class='note-inline'>(一總俱犯)</span>盡得<span class='note-inline'>(懺)</span>悔不。</p>
<p>答。同上五戒<span class='note-inline'>(同上犯五戒中。殺人等四法。不得懺悔。除此。縱犯十戒。亦容懺悔。捨過重受。亦可次〔等〕陞進。不然。總成廢器。不得。受戒之人。必當謹攝身心。勿令漏洩。方成法器也。慎之○上十戒事品竟。下沙彌事品)</span>。</p>
</div>
<div class='div-other'><a id='mulu22' />
<p class='h1'>問沙彌品第十七</p><p style="margin-left:1em"><span class='note-inline'>(梵語沙彌。此翻勤策。勤修眾善。䇿進心行。又云息慈。息世染而慈濟眾生故。沙彌更有二種。七歲即曰驅烏沙彌。十歲<span class='corr'>已</span>上至十九。乃曰應法沙彌。二十歲滿。方曰比丘。若二十歲外。受沙彌戒者。此云名字沙彌。然而此品只應以沙彌二字。置於前品十戒之上。合為一品。為正合。譯家更立品名。似繁亦無所礙。文中有十種問答○悔可須眾問第一)</span>。</p>
<p>問。<span class='note-inline'>(若沙彌有過欲懺)</span>悔。<span class='note-inline'>(要)</span>須<span class='note-inline'>(對)</span>眾不。</p>
<p>答。不須眾。<span class='note-inline'>(若比丘犯僧殘等法。必須二十僧中懺悔。今非比丘。故不須眾)</span>但向本師<span class='note-inline'>(懺悔)</span>得了。<span class='note-inline'>(下開)</span>若現在無師。向餘一比丘<span class='note-inline'>(前。懺悔)</span>亦得<span class='note-inline'>(決了例上懺三自皈。可知○半月說戒問第二)</span>。</p>
<p>問。沙彌半月一說戒不。<span class='note-inline'>(亦同大比丘。半月半月誦戒。羯磨可得耶)</span>。</p>
<p>答。無此理。所以爾者。<span class='note-inline'>(何也)</span>以沙彌<span class='note-inline'>(戒不)</span>成俗人。然終<span class='corr'>已</span>可說。<span class='note-inline'>(既非俗人。待後受過具戒。滿五年。知五事。然後可說。豈沙彌便預於大比丘數耶。故云無此理。但)</span>須<span class='note-inline'>(每月)</span>十五日一集<span class='note-inline'>(祗可集於比丘眾中。聽戒羯磨可得。不然。躐等失次。其過不小。戒之○同類可懺問第三)</span>。</p>
<p>問。<span class='note-inline'>(若)</span>沙彌犯<span class='note-inline'>(所受)</span>戒。得還向沙彌<span class='note-inline'>(懺)</span>悔不。</p>
<p>答。不得<span class='note-inline'>(何也。以沙彌智淺。不知持犯重輕。不能典人羯磨出罪。故云不得。<span class='corr'>但</span>如前文。向本師懺。可得○僧著俗服問第四)</span>。</p>
<p>問。<span class='note-inline'>(出俗)</span>沙彌得著俗服不。</p>
<p>答。不得<span class='note-inline'>(如前沙彌。欲受大戒。不得著俗服故。既作沙彌。三衣不得。苟簡一鉢。常要資身。不然。形服不稱。非俗非僧。故云不得○師違弟捨問第五)</span>。</p>
<p>問。<span class='note-inline'>(若)</span>師有種種違法事。<span class='note-inline'>(或違佛教。販賣不淨活命等事。或犯戒見威儀)</span>沙彌得捨。更求師不。</p>
<p>答。得<span class='note-inline'>(師即和尚。准薩婆多論。和尚有四種。一有法無衣食。二有衣食無法。三有法有衣食。四無法無衣食。上三可依而住。後一不得依住。縱有衣食非法。即得捨而別求良導。故云得○叛師復來問第六)</span>。</p>
<p>問。<span class='note-inline'>(若)</span>沙彌叛師。<span class='note-inline'>(反背於師)</span>以<span class='note-inline'>(隨)</span>白衣師。<span class='note-inline'>(藝業等師)</span>綜習俗竟不捨。<span class='note-inline'>(綜機縷提挈之綜也。沙彌隨俗。牽習俗外諸般伎業等事而不捨)</span>或經年月。<span class='note-inline'>(〔吏〕欲出家)</span>還來投師。<span class='note-inline'>(還投所叛之本師。復作沙彌。此還者)</span>故是沙彌。非<span class='note-inline'>(沙彌耶。若故是)</span>但悔過而<span class='corr'>已</span>。不須更受戒耶。</p>
<p>答。故是沙彌。但向<span class='note-inline'>(本)</span>師。懺<span class='note-inline'>(悔叛師習俗之過。即了)</span>本不捨戒。不得更受。受亦不得戒<span class='note-inline'>(若或犯戒應懺應捨。必當重受。決擇身心。更無疑慮也○賊抄得迯問第七)</span>。</p>
<p>問<span class='note-inline'>(若)</span>沙彌為賊所抄。<span class='note-inline'>(被賊擄掠而去)</span>經歷<span class='note-inline'>(或一)</span>年<span class='note-inline'>(或一)</span>月。或轉經主。<span class='note-inline'>(賊得主物。沙彌)</span>得迯不。</p>
<p>答<span class='note-inline'>(若未經主得迯)</span>轉經主不得<span class='note-inline'>(是有主。物故。欲去當償本物。無過。無物可償。<span class='corr'>但</span>念宿[億-音+(天*天)]。固當自守待時。可也○師擯復來問第八)</span>。</p>
<p>問。<span class='note-inline'>(若)</span>沙彌犯禁。<span class='note-inline'>(犯佛所禁邪見等事)</span>師僧<span class='note-inline'>(俱)</span><span class='corr'>已</span>擯謝。<span class='note-inline'>(不依佛教。理應作擯。作擯之後。可許)</span>得更出家不。</p>
<p>答。若不捨戒。故是沙彌。可懺而<span class='corr'>已</span><span class='note-inline'>(若<span class='corr'>已</span>捨戒。元成俗人。欲更出家。懺捨重受。可也○沙彌本師問第九)</span>。</p>
<p>問。<span class='note-inline'>(或有在家)</span>白衣時。從沙彌受五戒。<span class='note-inline'>(沙彌是師也)</span>然後<span class='note-inline'>(白衣)</span>出家受大戒。<span class='note-inline'>(更有一大戒師。前者)</span>本師。故是沙彌。<span class='note-inline'>(大戒白衣)</span>得呼為師不。</p>
<p>答。得呼為師。<span class='note-inline'>(一受其法。身是師故)</span>但不得為<span class='note-inline'>(其作)</span>禮。<span class='note-inline'>(以違戒臘尊[(白-日+田)/廾]故)</span>沙彌應作禮。<span class='note-inline'>(師反禮於弟子者。何也。論戒之大小。不論前師之事故。下例同)</span>白〔衣時〕從尼受五戒。然後出家。亦爾<span class='note-inline'>(亦同上文。尼禮白衣大戒比丘。或比丘尼。無不皆爾。但論戒之大小等故○貪物犯事問第十。下復問比丘之事)</span>。</p>
<p>問。<span class='note-inline'>(若)</span>比丘貪資之物。<span class='note-inline'>(應云貪畜一切資財什物。犯何事)</span>。</p>
<p><span class='note-inline'>(答)</span>其罪甚重。<span class='note-inline'>(譯家缺略。以註補之。三界往來。六道流轉。皆因貪愛。以為根本。縱貪嗔癡。墮落三塗。經受無窮之苦。故云甚重。向下引證)</span>昔有一比丘。貪著一銅鐃。<span class='note-inline'>(愛之不捨。以貪著故)</span>死後作餓鬼。<span class='note-inline'>(死者所遺衣物。大眾羯磨而分)</span>眾分物竟。<span class='note-inline'>(其鬼)</span>便來現其身。絕大黤黮。<span class='note-inline'>(即黑也)</span>如純黑雲。諸比丘驚恠。<span class='note-inline'>(言)</span>此是何物。眾中有得道者言。是死比丘。<span class='note-inline'>(既是比丘。何至如此)</span>貪著鐃故。墮餓鬼中。今故貪惜。來欲索之。<span class='note-inline'>(故至於此)</span>諸比丘即以鐃還<span class='note-inline'>(之鬼)</span>既得<span class='note-inline'>(之)</span>使捉舌䑛。放地而去。諸比丘還取之。而絕臰不可近。<span class='note-inline'>(且無所用)</span>復使人更鑄作<span class='note-inline'>(別)</span>器。猶臰<span class='note-inline'>(而)</span>不可用。<span class='note-inline'>(下結)</span>以此驗之。知貪為大患。<span class='note-inline'>(戒之慎之。下又引一事)</span>比丘貪著衣服。乃有自焚之酷。<span class='note-inline'>(引證)</span>昔有一比丘。喜作衣。晝夜染著。<span class='note-inline'>(或[打-丁+(暇-日)]晒勤勞。乃至)</span>得病困篤。自知當死。便舉頭視衣。內起毒想言。我死後誰敢著我此<span class='note-inline'>(衣)</span>服者。<span class='note-inline'>(是我勤苦之物。那敢現成得之)</span>不久便命終。<span class='note-inline'>(毒念在心)</span>作化生蛇。還來纏<span class='note-inline'>(在)</span>衣。<span class='note-inline'>(上)</span>眾與死比丘。出燒塟訖。遣人往取衣物。<span class='note-inline'>(欲打楗槌羯磨)</span>見蛇纏衣。<span class='note-inline'>(人)</span>近<span class='note-inline'>(即)</span>腢<span class='note-inline'>(中)</span>吐毒。不敢近。即還白眾。具說所見。<span class='note-inline'>(吐毒等事)</span>諸比丘便共往看之。都無敢近者。有一比丘得道。便入四等觀。<span class='note-inline'>(慈悲喜捨四無量心。即名四等)</span>四等觀。毒不<span class='note-inline'>(能)</span>中。便往近之。語<span class='note-inline'>(蛇)</span>言。此本是汝<span class='note-inline'>(在日)</span>衣。今<span class='note-inline'>(汝死)</span>非汝<span class='note-inline'>(所)</span>有。何以護之。<span class='note-inline'>(此蛇)</span>便即捨去。不遠。入一草。<span class='note-inline'>(中)</span>毒火出。然<span class='note-inline'>(其)</span>草。還自燒自。命終即入地獄。地獄一日之中。三過被燒。<span class='note-inline'>(結云。如是等若)</span>皆由貪害<span class='note-inline'>(三界緣生。萬法不實。物之資道則可。多畜則不可。以此觀之。欲來求出世道。必也去貪嗔癡。如或不然。出世之道。必不能成就也。亦當戒慎○上沙彌品竟。下歲坐悔文)</span>。</p>
</div>
<div class='div-other'><a id='mulu23' />
<p class='h1'>歲坐竟懺悔文</p><p style="margin-left:1em"><span class='note-inline'>(此文應繼歲坐品後。前文四月十六日。歲坐安居。乃至八月十五日。解制受歲。故云歲坐。竟等。懺悔者。梵語懺摩。此云悔過。懺則止斷未來非。悔則耻心於往犯。故云<span class='corr'>已</span>作之罪。願乞消除。未作之罪。不敢更造。文明能詮之文。以顯所詮懺悔之理故。此處目連所問之事。俱是比丘歲坐中。當行當止之法。盡情問答<span class='corr'>已</span>畢。若比丘依而奉行。必無過咎。聖道畢竟有成。然而坐滿出期。恐有微細罪業。應當自恣發露懺悔。故有此文。此是佛所教勅。略去尊者問辭。應問歲坐竟懺悔云何。答言。應差堪作羯磨者。為眾作法云爾)</span>。</p>
<p>若僧聽<span class='note-inline'>(應云若僧時到忍聽和合。僧差某甲比丘。為眾作歲坐竟。懺悔法)</span>多薩阿竭。<span class='note-inline'>(此云如來如來)</span>所<span class='note-inline'>(行)</span>受歲<span class='note-inline'>(結)</span>坐。比丘應爾。<span class='note-inline'>(依佛所行受歲結坐)</span>我從歲始。<span class='note-inline'>(四月十六乃至五月十五為歲始)</span>至今歲竟。<span class='note-inline'>(七月十五或八月半為歲竟)</span>六月中多所違失。<span class='note-inline'>(三月而言六月者。西域一月分黑白二月故)</span>違失者。戒<span class='note-inline'>(律中所犯之)</span>事。<span class='note-inline'>(即五篇等事也)</span>除二鼻貳事。餘不除。<span class='note-inline'>(二鼻等者。非指六根中鼻根也。鼻者始也。二鼻指五篇中初二篇。謂之二鼻。貳事。指四波羅夷十三僧殘為二事。此二禁戒必無所犯。故云除二等。下陳說中自明。餘指後三篇威儀輕戒。未必不犯。故云不陰下威儀一句可知。向下廣上如來等句)</span>是世尊集和僧所教勅。<span class='note-inline'>(此是世尊歲坐竟。教勅作法等事。我等今者亦爾故)</span>今我是思<span class='note-inline'>(惟作)</span>念。共諸君發露<span class='note-inline'>(披)</span>陳<span class='note-inline'>(而)</span>說所違失<span class='note-inline'>(戒)</span>事。<span class='note-inline'>(如下所明。君者公也。謙敬之辭)</span>君各忍受。<span class='note-inline'>(忍聽作法。受戒懺悔。下正陳所懺之事)</span>我若九十日中無世尊定。<span class='note-inline'>(那伽大定)</span>無世尊智。<span class='note-inline'>(廣大之智)</span>無世尊戒。<span class='note-inline'>(畢竟清淨無作等戒)</span>故多<span class='note-inline'>(有所)</span>犯。<span class='note-inline'>(一說下第二第三亦如是說云)</span>無世尊智。無世尊戒。故犯。<span class='note-inline'>(無世尊戒故犯)</span>無世尊智。故多失教事。<span class='note-inline'>(教中所詮。是無生理。智能破惑。無智失於觀照。不能破惑入無生理。故云失等)</span>無世尊定。故多犯亂意。<span class='note-inline'>(定能治亂。以無定故。亂想不除。故多亂意。何等亂意)</span>或念欲法。不行欲事。<span class='note-inline'>(念即亂也〔俱〕有念。實無所行)</span>或念盜法。不行盜事。或念殺法。不行殺事。或念欺法。不行欺事。<span class='note-inline'>(欺即妄也)</span>或念<span class='note-inline'>(十三)</span>僧伽婆尸沙法。不行僧伽婆尸沙事<span class='note-inline'>(比丘執身未制於心。雖爾亂意一生。正智不切。不能入道。亦應懺悔○下文結上所犯之事)</span>。</p>
</div>
<div class='div-other'><a id='mulu24' />
<p class='h1'>此九十日所犯事通威儀</p><p style="margin-left:1em"><span class='note-inline'>(但起念無實犯。悉同下三篇之威儀戒。故云事等。若準律中。更有受歲自恣羯磨等法。受歲者。安居日滿。僧尼受歲。律中佛許十四十五十六日解夏自恣集眾行籌等。同布薩法。但以自恣字。替布薩字。應差二人。各具兩種五德者。謂不愛。不恚。不怖。不痴。知自恣不自恣。此五名自恣德。又知時不以非時。如實不以虛妄。利益不以損減。柔軟不以麤獷。慈心不以嗔恚。此五名舉罪德。意欲無諍。令人懺悔。美德外彰。能善勸喻。離過憫物。故差二人。各具兩種五德者也。上座籌量。令人白二羯磨差之。索欲問和。如常。末後答云。差受自恣人羯磨。羯磨者牒云。差受自恣人羯磨。牒訖。白云。大德僧聽。若僧時到。僧忍聽。僧差比丘某甲某甲。作受自恣人。白如是。作白成否。或引講者。答云成。大德僧聽。僧差比丘某甲某甲。作受自恣人。誰諸長老忍。僧差比丘某甲某甲。作受自恣人。忍者默然。誰不忍者說。僧<span class='corr'>已</span>忍。差比丘某甲某甲。作受自恣人竟。僧忍默然故。是事如是持。羯磨成否。答云成。五德受差<span class='corr'>已</span>。至上座前。胡跪作和。答云。單白和僧自恣羯磨。和<span class='corr'>已</span>對眾白云。大德僧聽。今日眾僧自恣。若僧時到。僧忍聽。和合自恣。白如是。作白成否。答云成。白<span class='corr'>已</span>。令人行草。人各□剪。次第行之。各說偈云。吉祥長者施軟草。如來受<span class='corr'>已</span>成正覺。我等比丘學佛慧。坐草自恣淨三業。行草<span class='corr'>已</span>訖。五德至上坐前。胡跪告云。一切僧就草坐。偏袒右肩。胡跪合掌。僧皆依唱。次正對僧自恣法。第一五德至上座前。大敷坐具。胡跪合掌。上座亦胡跪合掌。眾僧皆隨上座儀式。應云。大德。一心念。眾僧今日自恣。我比丘自恣竟。便作禮而退。後有多文。繁瑣不引。律中又云。僧十四日自恣。尼十五日。相依問罪。故十六日方得出界)</span>。</p>
<p>問。白衣欲出家。比丘即受。更為請師不。故是師非。</p>
<p>答。非師。若從受法者可為師。若依隨者可為依止師<span class='note-inline'>(此是度人事品第八問。釋過宜衍)</span>。</p>
<p>問。若有比丘不捨。作沙彌戒。即大道人。而更受戒為僧不。</p>
<p>答。得<span class='note-inline'>(應云不得)</span>。</p>
<p>問。若不得戒。前所受戒。故在不。</p>
<p>答。在。</p>
<p>問。復師是非。</p>
<p>答。非<span class='note-inline'>(此正同上文受戒品中第四相同。此處正無或字。只作一人。看可也)</span>。</p>
<p>問。多人受戒。而并請一人為師。可得十五人一時受不。</p>
<p>答。無此理。</p>
<p>問。沙彌受大戒。請一比丘。為大戒師。而此比丘不知羯磨及受戒法受。轉請一人與受。以何者為師。</p>
<p>答。與戒者為師。是無法。非師<span class='note-inline'>(此是為戒事品中四五六七八五條。釋過宜衍。雖爾。經文無敢擅移。故留之)</span>。</p>
<p><span class='note-inline'>(此下有十八種問答。但應在雜事品中。譯家遺漏。故復置此○五戒通受問第一。此中缺一問答。應問言)</span>。</p>
<p>授五戒比丘。惟得授<span class='note-inline'>(於)</span>婆羅門。<span class='note-inline'>(居家等人。更)</span>於餘者尼。<span class='note-inline'>(亦可)</span>授<span class='note-inline'>(否。應答言得。<span class='corr'>但</span>五戒。眾戒之本。一切可受。然而若與受時)</span>比丘不得。問。<span class='note-inline'>(其)</span>中間<span class='note-inline'>(所犯細)</span>事。問者犯僧殘<span class='note-inline'>(受戒之先。必須審戒。在家男眾。細問可得。一切女眾。<span class='corr'>但</span>可問其大略。不可問其細㛱等事。若問。令彼慚惡。故犯此罪。以同粗惡語故。為師範者。不可不知○不施得物問第二)</span>。</p>
<p>問。<span class='note-inline'>(若比丘於四事等)</span>一切所有。<span class='note-inline'>(是助道之物。如)</span>王者不全施。<span class='note-inline'>(比丘強以全施)</span>得不。<span class='note-inline'>(佛世。西域僧中。四事等供。皆出施國王等人。故舉王者而問。今通眾信。可知)</span>。</p>
<p>答。王者不嫌。<span class='note-inline'>(難滿難養)</span>便得<span class='note-inline'>(取之。嫌即不得。若不全施。而強索者。即墮惡求多求之過故。<span class='corr'>但</span>隨其所施。知足而取可得○見過不呵問第三)</span>。</p>
<p>問。<span class='note-inline'>(若比丘)</span>見人行欲不呵。犯事不。</p>
<p>答。前人可諫。<span class='note-inline'>(應諫令其改悔。若可諫而)</span>不諫<span class='note-inline'>(者)</span>犯捨墮。若<span class='note-inline'>(兇暴不信)</span>不可諫。<span class='note-inline'>(者)</span>向一比丘。好發露<span class='note-inline'>(懺<span class='corr'>己</span>不能諫人之過。亦得。不然有犯。不教悔罪戒故○犯事受戒問第四)</span>。</p>
<p>問。<span class='note-inline'>(若)</span>比丘先犯事。<span class='note-inline'>(或犯輕重不定等事。犯後欲求懺悔)</span>更受戒。得共住不。</p>
<p>答。犯重不得更受<span class='note-inline'>(大)</span>戒。<span class='note-inline'>(准律中。捨悔之後。一生學沙彌戒。乃至一生。不得為人師範等。可知。若犯)</span>決斷。講過得。<span class='note-inline'>(講者亦如律中作法。對二十僧中懺悔。得與受戒。悔後或)</span>更作<span class='note-inline'>(而)</span>更悔。亦不得<span class='note-inline'>(與之受戒)</span>況得共住<span class='note-inline'>(耶。此亦同犯重。永棄佛海邊外等。事無異也。文中影略。若犯餘輕戒者。隨意懺悔可得。然而若也因聞可懺。而故犯者。亦非清淨僧也。慎之○丘戈同往問第五)</span>。</p>
<p>問。<span class='note-inline'>(若)</span>有急事。比丘持弓箭上船。<span class='note-inline'>(無事比丘)</span>可隨去不。<span class='note-inline'>(急事等者。或〔過〕賊寇等。防護於身。或被捉充兵役。結陣禦敵。不免持此器械而行。清淨比丘見當迴避。不可隨行。此含二問)</span>。</p>
<p>答。主犯重。寄載犯捨墮<span class='note-inline'>(此雙答兩問。既求出世。寧捨身命。不可為之。主持凶器。必有傷害之心。故犯重。寄隨不避譏嫌。亦違佛教。故犯捨墮○逼為非法問第六)</span>。</p>
<p>問。<span class='note-inline'>(若)</span>比丘官逼作非法。<span class='note-inline'>(或遇有司逼其所作。非〔佛〕非律。隨世不堪之法)</span>犯何事。</p>
<p>答。<span class='note-inline'>(雖被所逼。亦)</span>不得作<span class='note-inline'>(應云。若作。隨業大小。得罪輕重寧捨身命。必不可為。始名勇猛丈夫。慎之○二男共戲問第七)</span>。</p>
<p>問。二男共戲。便止。犯何事。</p>
<p>答。成。犯決斷<span class='note-inline'>(此與雜事品中第十餘相同。不必重釋○盜聽行欲問第八)</span>。</p>
<p>問。比丘盜聽二男行欲。犯何事。</p>
<p>答。無欲心聽。犯捨墮。<span class='note-inline'>(此處應云。有欲心聽。身不失。犯捨墮。失即僧殘。有心故)</span>有欲心聽。身不失。犯突吉羅<span class='note-inline'>(此處應云。無欲心聽。犯突吉羅。無心偶聽。亦應呵諫。應呵不呵。故犯惡作。必也厲聲呵諫。自警警他。始得無咎也。是故當以有無二字換轉。始得文順。不然。招難。不但不諫。抑且有心。其罪更重。既言有心。未必不失。豈止吉羅罪耶。必翻譯傳寫有悞。智者詳之○病可乘騎問第九)</span>。</p>
<p>問。<span class='note-inline'>(若)</span>比丘病不能行。得乘車馬不。</p>
<p>答。雄者盡得。<span class='note-inline'>(因病故得。無病如前有犯)</span>雌者無想。犯捨墮。<span class='note-inline'>(縱無有想。知即不應故犯)</span>有想。<span class='note-inline'>(出身)</span>犯決斷。不知是雌。無罪<span class='note-inline'>(因病無心。所以無犯。倘一知即捨墮。懺亦無過咎○嫌經變賣問第十)</span>。</p>
<p>問。<span class='note-inline'>(若)</span>比丘嫌經不好。賣去。<span class='note-inline'>(經詮妙義。元無好歹。或紙等莊飾。精粗有別。故賣之)</span>更作好者。犯何事。</p>
<p>答。賣經。如賣父母。罪同<span class='note-inline'>(如人父母。顏陋不堪為子。嫌而貨之。罪不容誅。即同五逆故。比丘嫌經。罪亦如是。以賣法身父母故○戲鬪輸羸問第十一)</span>。</p>
<p>問。<span class='note-inline'>(若)</span>二男捔力。犯何事。<span class='note-inline'>(抵戲競觸。謂之捔。或即二比丘。或與軍士等。賭力勝負。有罪否)</span>。</p>
<p>答。犯墮<span class='note-inline'>(比丘色力強壯。正好以忍辱大力精進修持。方稱勇猛丈夫。豈以血氣之勇。而為之耶。大失僧體。令人譏誚。故得此罪○騐合畜生問第十二)</span>。</p>
<p>問。<span class='note-inline'>(若雞犬等)</span>畜生行欲。比丘<span class='note-inline'>(偶爾見之)</span>騐令全別離。犯何事。</p>
<p>答。犯捨墮<span class='note-inline'>(比丘四儀。常應攝心反照守護根門。染淨之境。皆不可著。此乃縱心邪境。故犯此罪。若或起念〔夫〕身。猶應決斷。不可不慎○小衣受施問第十三)</span>。</p>
<p>問。<span class='note-inline'>(比丘入聚落。應披大衣。若)</span>著小衣<span class='note-inline'>(五衣)</span>行。<span class='note-inline'>(道)</span>留大衣。<span class='note-inline'>(在界)</span>得受人施不。</p>
<p>答言。得<span class='note-inline'>(何也。行道受施。為人福田。然而三衣皆名福田。偶爾有缺。亦無有過故○夏坐僧物問第十四)</span>。</p>
<p>問。<span class='note-inline'>(若)</span>比丘夏<span class='note-inline'>(坐)</span>中<span class='note-inline'>(間未滿)</span>得受<span class='note-inline'>(檀越所施)</span>僧物不。</p>
<p>答。若<span class='note-inline'>(薄)</span>施<span class='note-inline'>(大眾)</span>僧物。<span class='note-inline'>(等類)</span>即應分。不得停<span class='note-inline'>(如停有二過。一增長貪心。妨廢道業故。二僧有去來。失現前僧有故。主者故違得罪。因果有昧故。然而文中應云。如獨受信施者不得。影略可知○僧物人情問第十五)</span>。</p>
<p>問。<span class='note-inline'>(若)</span>比丘<span class='note-inline'>(或)</span>有好知家。<span class='note-inline'>(相知檀越)</span>結事姿任之。<span class='note-inline'>(或作飯僧布施等事。委代而任之)</span>更<span class='note-inline'>(有)</span>異比丘。從<span class='note-inline'>(所任比丘)</span>乞<span class='note-inline'>(其所有。而)</span>得物。<span class='note-inline'>(任事者)</span>犯何事。</p>
<p>答。觀主人意惡。不得。<span class='note-inline'>(強與)</span>犯捨墮。知主意好。得取<span class='note-inline'>(異者亦僧俱屬好事。與者得者俱不犯戒○鳥巢鼠穴問第六)</span>。</p>
<p>問。<span class='note-inline'>(若有)</span>鳩雀於人舍內作窠。<span class='note-inline'>(或在僧房之內)</span>比丘破。<span class='note-inline'>(其巢)</span>或塞鼠孔。犯何事。</p>
<p>答。鳩雀未有子。得去。<span class='note-inline'>(空巢無過)</span>有子。不得。<span class='note-inline'>(有傷害故)</span>鼠穴惟有一孔。不得塞。<span class='note-inline'>(亦有傷殘故。如昔羅睺羅於母腹中六年始生。因生前塞鼠孔六日。感報如是故)</span>若有內外孔。<span class='note-inline'>(憚其纏繞)</span>得塞內者<span class='note-inline'>(亦無礙。不然。反與之食。更妙○魚雁相通問第十七)</span>。</p>
<p>問。<span class='note-inline'>(若)</span>比丘得與師及同學。得作書不。<span class='note-inline'>(或師僧同學。遠隔他鄉。一時不及所事。可得書信往來否)</span>。</p>
<p>答。在他方情通。<span class='note-inline'>(情即禮也。既在人事。安得絕交。略通書信。以表問候之禮。不犯。若在)</span>異國不得<span class='note-inline'>(何也。異國往來。王法所禁故○違禁得戒問第十八)</span>。</p>
<p>問。<span class='note-inline'>(若)</span>人出家。王法<span class='note-inline'>(軍匠灶戶王法。禁之不聽)</span>父母不聽。<span class='note-inline'>(或長子獨子。父母愛而不捨。如是兩端。違言出家)</span>為得戒不。</p>
<p>答。不得<span class='note-inline'>(律犯輕遮。尚不得戒。王法嚴令。父母慈訓。若也不聽。即違佛教。故不得。孝順隨從。此即是戒。何也。孝名為戒故。今人欲求出家。當觀佛教。而自慎之。上來正宗<span class='corr'>已</span>竟。下流通分分四○一讚請流通)</span>。</p>
<p>爾時<span class='note-inline'>(問答<span class='corr'>已</span>畢之時)</span>目連從坐而起。白佛言。世尊。快說毗尼。<span class='note-inline'>(如來發明如上所問之法。甚為慶快故。然)</span>於如來滅度後。<span class='note-inline'>(正今後五百歲魔強法弱之時)</span>誰<span class='note-inline'>(能)</span>受持如是毗尼<span class='note-inline'>(○二說示流通。又分二。一信者入道)</span>。</p>
<p>佛言目連。思學毗尼者。<span class='note-inline'>(末世眾生。若善根深厚。聞如是法。思惟好樂。慚愧生信者)</span>當知。是人能修行如是毗尼<span class='note-inline'>(○二謗者輪迴)</span>。</p>
<p>佛告目連。吾滅度後。若有比丘比丘尼。誹謗如是毗尼者。<span class='note-inline'>(及上思學)</span>當知。是人是魔朋侶。非吾弟子。<span class='note-inline'>(即如佛世。願應相似)</span>如是人輩。<span class='note-inline'>(俱是邪見撥空外道)</span>世世學道不成。<span class='note-inline'>(長淪苦海)</span>不出三界<span class='note-inline'>(○三總結流通)</span>。</p>
<p>吾今<span class='corr'>憐</span>愍諸眾生輩<span class='note-inline'>(故說此經。而教化之。若果如上思學修行者。是真佛子。即出苦〔渝〕成就佛道必也○四信受流通)</span>。</p>
<p>是時目連聞佛所說。<span class='note-inline'>(輕重等事)</span>歡喜奉行<span class='note-inline'>(歡喜即信受意。有所領略悟入。篤信無疑。故云歡喜。奉者遵奉。行者篤行。即以此法。自行利他。流通於天上人間。普遍於微塵剎土。繼遐方於萬古。續慧命於千秋。使永遠無窮。故曰信受流通也。或曰。諸法從本來。常自寂滅相。又經云。修無相正觀。即得菩提。烏得以此五百事相而修為。豈不太繁瑣者哉。然而不知世尊說教有權有實。先以毗尼戒相。開發于初機。後以最上一乘。攝歸于無學。所以一心不妨於無量。無量不外乎一心。若也初心不守律儀。放曠總成邪見。後心不達實相。勤修終是有為。畢竟當知事不越理。理不礙事。事理兼持。了無偏廢者。始得名為正觀也。慎毋以藉口輕譚瞞頇後學。自悞悞人。其過非小也。故特書之以誡)</span>。</p>
</div>
<p class='juan'>佛設目連問戒律中五百輕重事經略解卷下<span class='note-inline'>(畢)</span></p>
<div class='div-w'>
<p class='h1'>上卷較譌</p><p style="margin-left:1em">第七紙<span class='note-inline'>(七行問字疑衍文)</span>十九紙<span class='note-inline'>(九行而比之比疑當作此)</span>。</p>
</div>
<div class='div-w'>
<p class='h1'>音釋</p>
<div class='div-note'>佉<p style="margin-left:1em"><span class='note-inline'>(丘伽切)</span>。</p>
螫<p style="margin-left:1em"><span class='note-inline'>(施隻切。蟲行毒)</span>。</p>
僥倖<p style="margin-left:1em"><span class='note-inline'>(僥堅堯切。倖下耿切。僥倖覬覦。非所當得也)</span>。</p>
貫嚫<p style="margin-left:1em"><span class='note-inline'>(貰始制切。嚫初觀切)</span>。</p>
唅<p style="margin-left:1em"><span class='note-inline'>(胡南切。與含同)</span>。</p>
</div></div>
<div class='div-w'>
<p class='h1'>下卷較譌</p><p style="margin-left:1em">第二紙<span class='note-inline'>(七行合覆之合宋南藏作令)</span>第二十紙<span class='note-inline'>(四行角力之角南藏作捔)</span>。</p>
</div>
<div class='div-w'>
<p class='h1'>音釋</p>
<div class='div-note'>擘<p style="margin-left:1em"><span class='note-inline'>(博厄切。釽也)</span>。</p>
[口*孫]<p style="margin-left:1em"><span class='note-inline'>(音遜。與潠同。噴也)</span>。</p>
跳躑<p style="margin-left:1em"><span class='note-inline'>(跳他吊切。躑直隻切)</span>。</p>
搪<p style="margin-left:1em"><span class='note-inline'>(徒郎切。搪觸也)</span>。</p>
購贖<p style="margin-left:1em"><span class='note-inline'>(購居候切。以財相求也。贖神欲切。以財贖罪也)</span>。</p>
黤黮<p style="margin-left:1em"><span class='note-inline'>(黤於感切。黮徒感切。黤黮黑也)</span>。</p>
䑛<p style="margin-left:1em"><span class='note-inline'>(神紙切餂也)</span>。</p>
臰<p style="margin-left:1em"><span class='note-inline'>(尺救切。腐氣也)</span>。</p>
酪<p style="margin-left:1em"><span class='note-inline'>(枯沃切。傪[虎-儿+巳]也)</span>。</p>
</div></div>
</div><!-- end of div[@id='body'] -->
</body></html>