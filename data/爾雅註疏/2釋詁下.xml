<?xml version='1.0' encoding='UTF-8'?>
<text title="爾雅註疏" section="釋詁下" juan="2" original_title="爾雅">
	<paragraph index="0">
		<region typus="original" subtype="title" id="262" explains="">
爾雅註疏 釋詁下
		</region>
	</paragraph>
	<paragraph index="1">
		<region typus="original" subtype="" id="263" explains="">
卬、吾、台、予、朕、身、甫、余、言，我也。
		</region>
		<region typus="comment" subtype="" id="264" explains="263">
（卬猶央也，語之轉耳。《書》曰：「非台小子。」古者貴賤皆自稱朕。《禮記》曰：「授政任功，曰『予一人』」，「畛於鬼神，曰『有某甫』。」言，見《詩》。　○卬，五剛切。台音怡。下同。）
		</region>
	</paragraph>
	<paragraph index="2">
		<region typus="comment" subtype="疏_prefix" id="265" explains="">
【疏】「卬吾」至「我也」。
		</region>
		<region typus="comment" subtype="疏_body" id="266" explains="263">
○釋曰：我者，施身自謂也。此皆我之別稱也。卬者，郭云：「卬猶央也。語之轉耳。」《說文》云：「女人稱我曰央。」由其語轉，故曰卬。《邶風‧匏有苦葉》云：「人涉卬否。」吾者，孔子曰：「吾自衛反魯。」身者，我之躬也。余者，《邶‧谷風》云：「伊余來塈。」餘皆見注。
		</region>
	</paragraph>
	<paragraph index="3">
		<region typus="comment" subtype="注_prefix" id="267" explains="">
【注】「書曰」至「見《詩》」。
		</region>
		<region typus="comment" subtype="注_body" id="268" explains="264">
○釋曰：云「《書》曰：非台小子」者，《湯誓》文。云：「古者貴賤皆自稱朕」 者，《大禹謨》云：帝曰：「朕宅帝位。」禹曰：「朕德罔克。」屈原亦云：「朕皇考曰伯庸。」是貴賤皆自稱朕。《史記》秦始皇二十六年定爲至尊之稱。漢因不改，以迄於今。云「《禮記》云：授政任功曰予一人。畛於鬼神曰有某甫」者，皆下《曲禮》文。云「言見《詩》者，《周南‧葛覃》云：「言告師氏，言告言歸。」是也。
		</region>
	</paragraph>
	<paragraph index="4">
		<region typus="original" subtype="" id="269" explains="">
朕、余、躬，身也。
		</region>
		<region typus="comment" subtype="" id="270" explains="269">
（今人亦自呼爲身。）
		</region>
	</paragraph>
	<paragraph index="5">
		<region typus="comment" subtype="疏_prefix" id="271" explains="">
【疏】「朕、余、躬，身也」。
		</region>
		<region typus="comment" subtype="疏_body" id="272" explains="269">
○釋曰：身即我也。郭云：「今人亦自呼爲身。」舍人曰：「余，謙卑之身也。」孫炎曰：「余，舒遲之身也。」僖九年《左傳》云：齊侯曰：小白余。杜注云：「小白，齊侯名；余，身也。」《邶‧谷風》云：「我躬不閱。」
		</region>
	</paragraph>
	<paragraph index="6">
		<region typus="original" subtype="" id="273" explains="">
台、朕、賚、畀、卜、陽，予也。
		</region>
		<region typus="comment" subtype="" id="274" explains="273">
（賚、卜、畀，皆賜與也。與猶予也，因通其名耳。《魯詩》曰：「陽如之何。」今巴濮之人自呼阿陽。　○畀，必二切。陽音暘。予音與。）
		</region>
	</paragraph>
	<paragraph index="7">
		<region typus="comment" subtype="疏_prefix" id="275" explains="">
【疏】「台朕」至「予也」。
		</region>
		<region typus="comment" subtype="疏_body" id="276" explains="273">
○釋曰：予即與也。皆謂賜與。台者，遺與也，讀與貽同。朕者，我與之也。賚、畀、卜皆賜與也。《說命》云：「夢帝賚予良弼。」《鄘風‧干旄》云：「何以畀之。」《小雅‧天保》云：「君曰卜爾，萬壽無疆。」
		</region>
	</paragraph>
	<paragraph index="8">
		<region typus="comment" subtype="注_prefix" id="277" explains="">
【注】「與猶」至「阿陽」。
		</region>
		<region typus="comment" subtype="注_body" id="278" explains="274">
○釋曰：云「與猶予也，因通其名耳」者，《說文》云：「與，黨與也。」「予，推予前人也。象兩手相與之形。」今經典多以「與」爲「推予」，故云因通其名耳。云「《魯詩》云：陽如之何」者，《漢書‧蓺文志》云：魯申公爲詩訓故，是爲《魯詩》。其經云「陽如之何」，申公以陽爲予，故引之。云「今巴濮之人自呼阿陽」者，以時驗而言也。
		</region>
	</paragraph>
	<paragraph index="9">
		<region typus="original" subtype="" id="279" explains="">
肅、延、誘、薦、餤、晉、寅、藎，進也。
		</region>
		<region typus="comment" subtype="" id="280" explains="279">
（《禮記》曰：「主人肅客。」《詩》曰：「亂是用餤」，「王之藎臣」。《易》曰：「晉，進也。」寅，未詳。　○餤音淡。藎音燼。）
		</region>
	</paragraph>
	<paragraph index="10">
		<region typus="comment" subtype="疏_prefix" id="281" explains="">
【疏】「肅延」至「進也」。
		</region>
		<region typus="comment" subtype="疏_body" id="282" explains="279">
○釋曰：皆謂進道。延者，引而進之。《射義》云：「子路出延射。」誘者，道而進之也。《召南‧野有死麕》云：「吉士誘之。」薦者，進獻也。《月令》云：「先薦寢廟。」餘皆見注。
		</region>
	</paragraph>
	<paragraph index="11">
		<region typus="comment" subtype="注_prefix" id="283" explains="">
【注】「禮記」至「進也」。
		</region>
		<region typus="comment" subtype="注_body" id="284" explains="280">
○釋曰：云「禮記曰：主人肅客」者，上《曲禮》文也。鄭注云：「進客謂道之。」云「《詩》曰：亂是用餤」者，《小雅‧巧言》文。云「王之藎臣」者，《大雅‧文王》文。云「《易》曰：晉，進也」者，《晉卦》彖辭也。
		</region>
	</paragraph>
	<paragraph index="12">
		<region typus="original" subtype="" id="285" explains="">
羞、餞、迪、烝，進也。
		</region>
		<region typus="comment" subtype="" id="286" explains="285">
（皆見《詩》、《禮》）
		</region>
	</paragraph>
	<paragraph index="13">
		<region typus="comment" subtype="疏_prefix" id="287" explains="">
【疏】「羞餞」至「進也」。
		</region>
		<region typus="comment" subtype="疏_body" id="288" explains="285">
○釋曰：謂進與也。羞者，《曲禮》云：「聞子有客使某羞。」餞者，進飲食之名也。迪者，以道而進也。烝者，《周頌‧豐年》云：「烝畀祖妣。」
		</region>
	</paragraph>
	<paragraph index="14">
		<region typus="original" subtype="" id="289" explains="">
詔、亮、左、右、相，導也。
		</region>
		<region typus="comment" subtype="" id="290" explains="289">
（皆謂教導之。）詔、相、導、左、右、助，勴也。（勴謂讚勉。）亮、介、尚，右也。（紹介、勸尚，皆相佑助。）左、右，亮也。（反覆相訓，以盡其義。　○相，息亮切。勴音慮。）
		</region>
	</paragraph>
	<paragraph index="15">
		<region typus="comment" subtype="疏_prefix" id="291" explains="">
【疏】「詔亮」至「導也」。
		</region>
		<region typus="comment" subtype="疏_body" id="292" explains="289">
○釋曰：詔者，《大宗伯》云：「詔相王之大禮。」亮者，《大雅‧ 大明》云：「涼彼武王。」左、右者，《周南‧關雎》云：「左右流之。」相者，《鄉飲酒》云：「相者二人。」此皆謂教導之也。教導即讚勉也，故又爲勴。《說文》云：「勴，助也。」不以力助，以心助也。郭云：「紹介、勸尚，皆相佑助。」孫炎曰：「介者，相助之義。如人之左右手，故以介爲左右也。」《大雅‧生民》云：「攸介攸止。」故轉爲右。左、右即亮也，亦皆謂佐助。反覆相訓，以盡其義。亮、涼音義同。
		</region>
	</paragraph>
	<paragraph index="16">
		<region typus="original" subtype="" id="293" explains="">
緝熙、烈、顯、昭、告、熲，光也。
		</region>
		<region typus="comment" subtype="" id="294" explains="293">
（詩曰：「學有緝熙於光明。」又曰：「休有烈光。」　○熲，古迥切。）
		</region>
	</paragraph>
	<paragraph index="17">
		<region typus="comment" subtype="疏_prefix" id="295" explains="">
【疏】「緝熙」至「光也」。
		</region>
		<region typus="comment" subtype="疏_body" id="296" explains="293">
○釋曰：顯者，光明也。《大雅‧假樂》云：「顯顯令德。」說文云：「昭，日明也。」《大雅‧雲漢》云：「昭回於天。」皓者，亦日光也。熲，火光也。《小雅‧ 無將大車》云：「不出於熲。」
		</region>
	</paragraph>
	<paragraph index="18">
		<region typus="comment" subtype="注_prefix" id="297" explains="">
【注】「《詩》曰」至「烈光」。
		</region>
		<region typus="comment" subtype="注_body" id="298" explains="294">
○釋曰：云「學有緝熙於光明」者，《周頌‧敬之》文。又曰「休有烈光」，《周頌‧ 載見》文。
		</region>
	</paragraph>
	<paragraph index="19">
		<region typus="original" subtype="" id="299" explains="">
劼、鞏、堅、篤、掔、虔、膠，固也。
		</region>
		<region typus="comment" subtype="" id="300" explains="299">
（劼、虔皆見《詩》、《書》。《易》曰：「鞏用黃牛之革，固志也。」掔然亦牢固之意。　○劼，苦黠切。掔音牽。）
		</region>
	</paragraph>
	<paragraph index="20">
		<region typus="comment" subtype="疏_prefix" id="301" explains="">
【疏】「劼鞏」至「固也」。
		</region>
		<region typus="comment" subtype="疏_body" id="302" explains="299">
○釋曰：皆牢固也。劼者，確固也。鞏者，《說文》云：「以革有所束也。」堅者，剛彊之固也。《論語》云：「不曰堅乎，磨而不磷。」篤者，厚也。物厚者牢固。掔者，掔亦牢固之意。虔者，恭之固也。膠者，所以固物。《小雅‧ 隰桑》云：「德音孔膠。」
		</region>
	</paragraph>
	<paragraph index="21">
		<region typus="comment" subtype="注_prefix" id="303" explains="">
【注】「劼虔」至「志也」。
		</region>
		<region typus="comment" subtype="注_body" id="304" explains="300">
○釋曰：云「 劼、虔皆見《詩》、《書》」者，《酒誥》云：「劼毖殷獻臣。」《大雅‧韓弈》云：「虔共爾位。」云「《易》曰：鞏用黃牛之革，固志也」者，案《革卦》云：「初九：鞏用黃牛之革。」 《遯卦‧六二‧象》曰：「執用黃牛，固志也。」文與此異。然則郭云「固志」者，所以釋《革卦》之「鞏」，非謂《遯》之「固志」。
		</region>
	</paragraph>
	<paragraph index="22">
		<region typus="original" subtype="" id="305" explains="">
疇、孰，誰也。
		</region>
		<region typus="comment" subtype="" id="306" explains="305">
（《易》曰：「疇離祉。」　○疇，直留切。）
		</region>
	</paragraph>
	<paragraph index="23">
		<region typus="comment" subtype="疏_prefix" id="307" explains="">
【疏】「疇、孰，誰也」。
		</region>
		<region typus="comment" subtype="疏_body" id="308" explains="305">
○釋曰：皆謂語辭，不爲義也。又猶言誰人也。《論語》云：「君孰與不足。」《陳風‧墓門》云：「誰昔然矣。」（注）「《易》曰：疇離祉」。　○釋曰：《否卦‧九四》爻辭也。
		</region>
	</paragraph>
	<paragraph index="24">
		<region typus="original" subtype="" id="309" explains="">
往往、皇皇、藐藐、穆穆、休、嘉、珍、褘、懿、鑠，美也。
		</region>
		<region typus="comment" subtype="" id="310" explains="309">
（自「穆穆」已上皆美盛之貌。其餘常語。　○往音旺。藐音邈。褘音衣。）
		</region>
	</paragraph>
	<paragraph index="25">
		<region typus="comment" subtype="疏_prefix" id="311" explains="">
【疏】「往往」至「美也」。
		</region>
		<region typus="comment" subtype="疏_body" id="312" explains="309">
○釋曰：皆謂美盛也。少儀云：「祭祀之美，齊齊皇皇。」鄭玄云：「皇皇讀如歸往之往。」彼言皇皇，則此往往也。《少儀》又云：「言語之美，穆穆皇皇。」《曲禮》云：「天子穆穆，諸侯皇皇。」鄭注皆云：「行容止之貌」。然則皇皇、穆穆者，皆言語容止之美盛也。《大雅‧ 崧高》云：「既成藐藐。」毛傳云：「藐藐，美貌。」休者，《大禹謨》云：「戒之用休。」又曰：「嘉乃丕績。」《儒行》云：「席上之珍以待聘。」褘者，歎美也。懿者，《周頌‧時邁》云：「我求懿德。」鑠者，《周頌‧酌》篇：「於鑠王師。」是皆謂美之常語爾。
		</region>
	</paragraph>
	<paragraph index="26">
		<region typus="original" subtype="" id="313" explains="">
諧、輯、協，和也。
		</region>
		<region typus="comment" subtype="" id="314" explains="313">
（《書》曰：「八音克諧。」《左傳》曰：「百姓輯睦。」）關關、噰噰，音聲和也。（皆鳥鳴相和。）勰、燮，和也。（《書》曰：「燮友柔克。」　○輯，集。噰，於恭反。勰音協。）
		</region>
	</paragraph>
	<paragraph index="27">
		<region typus="comment" subtype="疏_prefix" id="315" explains="">
【疏】「諧輯」至「和也」。
		</region>
		<region typus="comment" subtype="疏_body" id="316" explains="313">
○釋曰：皆謂和同。協者，《說文》云：「衆之同和也。」關關、噰噰者，皆鳥鳴音聲相和也。《周南‧關雎》云：「關關雎鳩。」《邶風‧匏有苦葉》云：「噰々鳴雁。」勰即古文協字。
		</region>
	</paragraph>
	<paragraph index="28">
		<region typus="comment" subtype="注_prefix" id="317" explains="">
【注】「《書》曰」至「柔克」。
		</region>
		<region typus="comment" subtype="注_body" id="318" explains="314">
○釋曰：云「《書》曰：八音克諧」，《虞書‧舜典》文。云「《左傳》曰：百姓輯睦」者，案僖十五年及成十六年皆云：「羣臣輯睦。」其是乎！云「《書》曰：燮友柔克」者，《周書‧洪範》文
		</region>
	</paragraph>
	<paragraph index="29">
		<region typus="original" subtype="" id="319" explains="">
從、申、神、加、弼、崇，重也。
		</region>
		<region typus="comment" subtype="" id="320" explains="319">
（隨從、弼輔、增崇，皆所以爲重疊。神所未詳。　○重，直龍切。）
		</region>
	</paragraph>
	<paragraph index="30">
		<region typus="comment" subtype="疏_prefix" id="321" explains="">
【疏】「從申」至「重也」。
		</region>
		<region typus="comment" subtype="疏_body" id="322" explains="319">
○釋曰：隨從、申重、加弼、弼輔、崇充，皆所以爲重疊也。《大雅‧鳧》云：「福祿來崇。」
		</region>
	</paragraph>
	<paragraph index="31">
		<region typus="original" subtype="" id="323" explains="">
觳、悉、卒、泯、忽、滅、罄、空、畢、罄、殲、拔、殄，盡也。
		</region>
		<region typus="comment" subtype="" id="324" explains="323">
（觳，今直語耳。忽然，盡貌。今江東呼厭極爲罄。餘皆見《詩》。　○觳音學。罄，苦計切。殲音尖。）
		</region>
	</paragraph>
	<paragraph index="32">
		<region typus="comment" subtype="疏_prefix" id="325" explains="">
【疏】「觳悉」至「盡也」。
		</region>
		<region typus="comment" subtype="疏_body" id="326" explains="323">
○釋曰：此皆謂終盡。觳，今直語耳。忽然，盡貌。《左傳》曰：「皋陶庭堅不祀忽諸。」云「今江東呼厭極爲罄」者，以時驗而言也。《說文》云：「器中盡也。」云「餘皆見《詩》」者，悉者，《說文》云：「詳盡也。」卒者，終盡也。《衛風‧日月》云：「畜我不卒。」泯者，滅盡也。《大雅‧桑柔》云：「靡國不泯。」滅，絕盡也。《小雅‧正月》云：「寧或滅之。」罄者，《說文》云：「器中空也。」《小雅‧蓼莪》云：「瓶之罄矣。」空者，《小雅‧大東》云：「杼柚其空。」畢者，《小雅‧ 無羊》云：「畢來既升。」殲者，舍人曰：「衆之盡也。」《秦風‧黃鳥》云：「殲我良人。」拔者，搴除使盡也。殄者，《詩》云：「邦國殄瘁。」
		</region>
	</paragraph>
	<paragraph index="33">
		<region typus="original" subtype="" id="327" explains="">
苞、蕪、茂，豐也。
		</region>
		<region typus="comment" subtype="" id="328" explains="327">
（苞叢、繁蕪，皆豐盛。）
		</region>
	</paragraph>
	<paragraph index="34">
		<region typus="comment" subtype="疏_prefix" id="329" explains="">
【疏】「苞、蕪、茂，豐也」。
		</region>
		<region typus="comment" subtype="疏_body" id="330" explains="327">
○釋曰：皆豐盛也。苞者，草木叢生也。《禹貢》云：「草木漸苞。」蕪者，繁蕪也。《洪範》云：「庶草蕃廡。」蕪、廡音義同。茂者，茂盛也。《小雅‧天保》云：「如松柏之茂。」
		</region>
	</paragraph>
	<paragraph index="35">
		<region typus="original" subtype="" id="331" explains="">
揫、斂、屈、收、戢、蒐、裒、鳩、樓，聚也。
		</region>
		<region typus="comment" subtype="" id="332" explains="331">
（《禮記》曰：「秋之言揫，揫，斂也。」春獵爲蒐，蒐者，以其聚人衆也。《詩》曰：「屈此羣醜」，「原隰裒矣」。《左傳》曰：「以鳩其民。」樓猶今言拘樓，聚也。　○揫，子由切。蒐音搜。）
		</region>
	</paragraph>
	<paragraph index="36">
		<region typus="comment" subtype="疏_prefix" id="333" explains="">
【疏】「揫斂」至「聚也」。
		</region>
		<region typus="comment" subtype="疏_body" id="334" explains="331">
○釋曰：皆會聚也。斂者，率聚也。《禮記‧大學》曰：「百乘之家，不畜聚斂之臣。」收者，《周頌‧維天之命》云：「我其收之。」戢者，藏聚也。《周頌‧時邁》云：「載戢干戈。」餘皆見注。
		</region>
	</paragraph>
	<paragraph index="37">
		<region typus="comment" subtype="注_prefix" id="335" explains="">
【注】「《禮記》」至「聚也」。
		</region>
		<region typus="comment" subtype="注_body" id="336" explains="332">
○釋曰：云「禮記曰：秋之言揫，揫，斂也」者，《鄉飲酒義》文。云「春獵爲蒐，蒐者，以其聚人衆也」，「春獵爲蒐」，《釋天》文也。云「《詩》曰：屈此羣醜」者，《魯頌‧ 泮水》文。云「原隰裒矣」者，《小雅‧常棣》文。云「《左傳》曰：以鳩其民」者，隱八年文。云「樓猶今言拘樓，聚也」者，以時驗而言也。
		</region>
	</paragraph>
	<paragraph index="38">
		<region typus="original" subtype="" id="337" explains="">
肅、齊、遄、速、亟、屢、數、迅，疾也。
		</region>
		<region typus="comment" subtype="" id="338" explains="337">
（《詩》曰：「仲山甫徂齊。」　○遄音船。亟，欺冀切。數音朔。）
		</region>
	</paragraph>
	<paragraph index="39">
		<region typus="comment" subtype="疏_prefix" id="339" explains="">
【疏】「肅齊」至「疾也」。
		</region>
		<region typus="comment" subtype="疏_body" id="340" explains="337">
○釋曰：皆謂急疾也。肅者，《召南‧小星》云：「肅肅宵征。」毛傳云：「肅肅，疾貌。」齊者，壯疾也。遄者，《邶風‧泉水》云：「遄臻於衛。」速者，《論語》云：「無欲速。」亟者（欺冀切），《論語》曰：「好從事而亟失時。」一云亟（居力切）。《大雅‧靈台》云：「匪亟其欲。」屢者，《小雅‧巧言》云：「君子屢盟。」數者，《祭義》云：「祭不欲數。」迅者，疾走也。《論語》云：「迅雷風烈必變。」
		</region>
	</paragraph>
	<paragraph index="40">
		<region typus="comment" subtype="注_prefix" id="341" explains="">
【注】「《詩》曰：仲山甫徂齊」。
		</region>
		<region typus="comment" subtype="注_body" id="342" explains="338">
○釋曰：《大雅‧烝民》文。
		</region>
	</paragraph>
	<paragraph index="41">
		<region typus="original" subtype="" id="343" explains="">
寁、駿、肅、亟、遄，速也。
		</region>
		<region typus="comment" subtype="" id="344" explains="343">
（《詩》曰：「不寁故也。」駿猶迅速，亦疾也。　○寁音昝。亟，居力切。）
		</region>
	</paragraph>
	<paragraph index="42">
		<region typus="comment" subtype="疏_prefix" id="345" explains="">
【疏】「寁駿」至「速也」。
		</region>
		<region typus="comment" subtype="疏_body" id="346" explains="343">
○釋曰：速亦疾也。肅、亟、遄，轉相訓耳。駿者，猶迅也。《禮記‧大傳》云：「逡奔走。」駿、逡音義同。鄭注云：「疾奔走，言勸事也。」
		</region>
	</paragraph>
	<paragraph index="43">
		<region typus="comment" subtype="注_prefix" id="347" explains="">
【注】「詩曰：不寁故也」。
		</region>
		<region typus="comment" subtype="注_body" id="348" explains="344">
○釋曰：《鄭風‧遵大路》文。
		</region>
	</paragraph>
	<paragraph index="44">
		<region typus="original" subtype="" id="349" explains="">
壑、阬阬、滕、徵、隍、漮，虛也。
		</region>
		<region typus="comment" subtype="" id="350" explains="349">
（壑，谿壑也。阬阬，謂阬巉也。隍，城池無水者。《方言》云：「漮之言空也。」皆謂丘墟耳。滕，徵未詳。　○阬音坑。漮音康。）
		</region>
	</paragraph>
	<paragraph index="45">
		<region typus="comment" subtype="疏_prefix" id="351" explains="">
【疏】「壑阬」至「虛也」。
		</region>
		<region typus="comment" subtype="疏_body" id="352" explains="349">
○釋曰：皆謂空虛也。壑者，谿壑也。《大雅‧ 韓弈》云：「實墉實壑。」阬阬者，坎陷之虛也。但重言耳。隍者，城池無水者。《易》曰：「城復於隍。」 漮者，注引《方言》云：「康之言空也。」彼注云：「漮窘，空貌。」亦丘墟之空無。《小雅‧賓之初筵》云：「酌彼康爵。」鄭箋云：「康，虛也。」漮、康音義同。
		</region>
	</paragraph>
	<paragraph index="46">
		<region typus="original" subtype="" id="353" explains="">
黎、庶、烝、多、醜、師、旅，衆也。
		</region>
		<region typus="comment" subtype="" id="354" explains="353">
（皆見《詩》。）
		</region>
	</paragraph>
	<paragraph index="47">
		<region typus="comment" subtype="疏_prefix" id="355" explains="">
【疏】「黎庶」至「衆也」。
		</region>
		<region typus="comment" subtype="疏_body" id="356" explains="353">
○釋曰：皆謂衆夥也。注云「皆見《詩》」者，《大雅‧雲漢》云：「周餘黎民」、《靈台》云「庶民子來」、《烝民》云「天生烝民」、《周頌‧載見》云「思皇多祜」、《大雅‧綿》篇云「戎醜攸行」、《棫樸》云「六師及之」、《小雅‧采芑》云「振旅闐闐」之類是也。
		</region>
	</paragraph>
	<paragraph index="48">
		<region typus="original" subtype="" id="357" explains="">
洋、觀、裒、衆、那，多也。
		</region>
		<region typus="comment" subtype="" id="358" explains="357">
（《詩》曰：「薄言觀者。」又曰：「受福不那。」洋，溢，亦多貌。）
		</region>
	</paragraph>
	<paragraph index="49">
		<region typus="comment" subtype="疏_prefix" id="359" explains="">
【疏】「洋觀」至「多也」。
		</region>
		<region typus="comment" subtype="疏_body" id="360" explains="357">
○釋曰：皆謂重多也。洋者，洋溢，亦多貌。《魯頌‧閟宮》云：「萬舞洋洋。」裒者，聚之多也。《易》曰：「君子以裒多益寡。」衆者，《周頌‧臣工》云：「命我衆人。」
		</region>
	</paragraph>
	<paragraph index="50">
		<region typus="comment" subtype="注_prefix" id="361" explains="">
【注】「詩曰」至「不那」。
		</region>
		<region typus="comment" subtype="注_body" id="362" explains="358">
○釋曰「《詩》曰：薄言觀者」，《小雅‧采綠》文。「又曰：受福不那」者，《桑扈》文。
		</region>
	</paragraph>
	<paragraph index="51">
		<region typus="original" subtype="" id="363" explains="">
流、差、柬，擇也。
		</region>
		<region typus="comment" subtype="" id="364" explains="363">
（皆選擇。見《詩》。　○差音乂。柬音簡。）
		</region>
	</paragraph>
	<paragraph index="52">
		<region typus="comment" subtype="疏_prefix" id="365" explains="">
【疏】「流、差、柬，擇也」。
		</region>
		<region typus="comment" subtype="疏_body" id="366" explains="363">
○釋曰：皆選擇也。《周南‧關雎》云：「左右流之。」《小雅‧吉日》云：「既差我馬。」《邶風》云：「簡兮簡兮。」皆是也。簡、柬音義同。
		</region>
	</paragraph>
	<paragraph index="53">
		<region typus="original" subtype="" id="367" explains="">
戰、慄、震、驚、戁、竦、恐、慴，懼也。
		</region>
		<region typus="comment" subtype="" id="368" explains="367">
（《詩》曰：「不戁不竦。」慴即懾也。　○慄音栗。戁，女板切。恐，丘勇切。慴，之涉切。）
		</region>
	</paragraph>
	<paragraph index="54">
		<region typus="comment" subtype="疏_prefix" id="369" explains="">
【疏】「戰慄」至「懼也」。
		</region>
		<region typus="comment" subtype="疏_body" id="370" explains="367">
○釋曰：皆惶怖也。《論語》曰：「使民戰栗。」《詩‧秦風‧黃鳥》云：「惴惴其慄。」《易》曰：「震來虩虩。」又曰：「驚遠而懼邇也。」《詩》云：「不戁不竦。」《月令》曰：「國時有恐。」《樂記》曰：「柔氣不懾。」是皆懼也。慴即懾也。（注）「《詩》曰：不戁不竦」。 　○釋曰：《商頌‧長發》文也。
		</region>
	</paragraph>
	<paragraph index="55">
		<region typus="original" subtype="" id="371" explains="">
痡、瘏、虺頹、玄黃、劬勞、咎、顇、瘽、瘉、鰥、戮、癙、癵、㾖、癢、疷、疵、閔、逐、疚、痗、瘥、痱、{{!|𤺺|疒亶}}、瘵、瘼、癠，病也。
		</region>
		<region typus="comment" subtype="" id="372" explains="371">
（虺頹、玄黃，皆人病之通名。而說者便謂之馬疾，失其義也。《詩》曰：「生我劬勞。」《書》曰：「智藏鰥在。」相戮辱，亦可恥病也。今江東呼病曰瘵，東齊曰瘼。《禮記》曰：「親癠，色容不盛。」 戮逐未詳，皆見《詩》。　○痡，普胡切。瘏，音徒。虺音灰。顇音悴。瘽音勤。瘉音俞。癙音鼠。癵，力專反。㾖音裏。癢音羊。瘥，徂何切。痱音肥。{{!|𤺺|疒亶}}音亶。瘵音債。癠，徂細切。）
		</region>
	</paragraph>
	<paragraph index="56">
		<region typus="comment" subtype="疏_prefix" id="373" explains="">
【疏】「痡瘏」至「病也」。
		</region>
		<region typus="comment" subtype="疏_body" id="374" explains="371">
○釋曰：疾甚曰病。此皆病之通名耳。孫炎曰：「痡，人疲不能行之病。」瘏，馬疲不能進之病。虺穨，馬罷不能升高之病。玄黃，馬更黃色之病。」然則虺穨者病之狀，玄黃者病之變色。郭云：「皆人病之通名。」而說者便謂之馬病，失其義也。」蓋指孫炎不能弘通，故云失其義也。咎者，罪病也。顇者，《小雅‧雨無正》云：「維躬是瘁。」顇、瘁音義同。瘽者，勞苦之病也。瘉者，《小雅‧角弓》云：「交相爲瘉。」戮者相戮辱，亦可恥病也。癙及癢者，《小雅‧正月》云：「癙憂以癢。」《舍人》云：「疾、癵、㾖、癢皆心憂憊之病也。」孫炎云：「癙者，畏之病也。」㾖者，《小雅‧正月》云：「悠悠我裏。」㾖、裏音義同。疷者，孫炎云：「滯之病也。」《小雅‧ 白華》云：「俾我疷兮。」疵者，瑕釁小病也。閔者，《豳風‧鴟鴞》云：「鬻子之閔斯。」 逐者，《衛風‧考槃》云：「碩人之軸。」鄭箋云：「軸，病也。」軸與逐蓋今古字。郭氏未詳。疚者，《小雅‧采薇》云：「憂心孔疚。」痗者，《小雅‧十月》云：「亦孔之痗。」瘥者，《節南山》云：「天方薦瘥。」痱者，《四月》云：「百卉具腓。」痱、腓音義同。!|𤺺|疒亶者，《大雅‧板》篇云：「下民卒!|𤺺|疒亶。」瘵者，《大雅‧瞻卬》云：「士民其瘵。」瘼者，《大雅‧桑柔》云：「瘼此下民。」餘皆見注。〈注〉「《詩》曰」至「見《詩》」。　○釋曰：云「生我劬勞」者，《小雅‧ 蓼莪》文。云「《書》曰：智藏鰥在」者，《周書‧召誥》文。云「今江東呼病曰瘵」者，以時驗而言。云「東齊曰瘼」者，《方言》文。云「《禮記》曰：親癠，色容不盛」者，《玉藻》文。
		</region>
	</paragraph>
	<paragraph index="57">
		<region typus="original" subtype="" id="375" explains="">
恙、寫、悝、盱、繇、慘、恤、罹，憂也。
		</region>
		<region typus="comment" subtype="" id="376" explains="375">
（今人云無恙謂無憂也。寫，有憂者，思散寫也。《詩》曰：「悠悠我悝」，「云何盱矣」。繇役亦爲憂愁也。　○悝音裏。盱音籲。繇音遙。）
		</region>
	</paragraph>
	<paragraph index="58">
		<region typus="comment" subtype="疏_prefix" id="377" explains="">
【疏】「恙寫」至「憂也」。
		</region>
		<region typus="comment" subtype="疏_body" id="378" explains="375">
○釋曰：皆言憂愁也。恙者，《聘禮》云：「公問君，賓對公再拜。」鄭注云：「拜其無恙。」郭云：「今人云無恙謂無憂也。寫者有憂者，思散寫也。」 《小雅‧車犖》云：「我心寫兮。」繇者，繇役亦爲憂愁。慘者，心憂也。恤者，《小雅‧ 祈父》云：「胡轉予於恤。」罹者，《王風‧兔爰》云：「逢此百罹。」 〈注〉「詩曰」至「盱矣」。　○釋曰：云「《詩》曰：悠悠我悝」者，《小雅‧十月》文。「云何盱矣」者，《卷耳》及《都人士》文也。
		</region>
	</paragraph>
	<paragraph index="59">
		<region typus="original" subtype="" id="379" explains="">
倫、勩、邛、敕、勤、愉、庸、癉，勞也。
		</region>
		<region typus="comment" subtype="" id="380" explains="379">
（《詩》曰：「莫知我勩。」維王之邛」，「哀我癉人」。《國語》曰：「無功庸者。」倫理事務以相約敕亦爲勞。勞苦者多惰。愉今字或作窳，同。　○勩，與世切。勞，力報切。）
		</region>
	</paragraph>
	<paragraph index="60">
		<region typus="comment" subtype="疏_prefix" id="381" explains="">
【疏】「倫勩」至「勞也」。
		</region>
		<region typus="comment" subtype="疏_body" id="382" explains="379">
○釋曰：皆謂勞苦也。倫者，理也，理治事務者必勞。勩者，《廣雅》云：「苦也。」孫炎曰：「習事之勞也。」敕者，相約敕也，亦爲勞苦。勤者，勞力也。《梓材》云：「既勤垣墉。」愉者，懶也。郭云：「勞苦者多惰。」愉今字或作窳，同。庸者，民功曰庸。癉者，《說文》云：「勞病也。」
		</region>
	</paragraph>
	<paragraph index="61">
		<region typus="comment" subtype="注_prefix" id="383" explains="">
【注】「《詩》曰」至「庸者」。
		</region>
		<region typus="comment" subtype="注_body" id="384" explains="380">
○釋曰：云「 《詩》曰：莫知我勩」者，《小雅‧雨無正》文。云「維王之邛」者，《巧言》文。云「哀我憚人」者，《大東》文。云「《國語》曰：無功庸」者，案《晉語》：「韓獻子老，使公族穆子受事於朝，辭曰：『厲公之亂，無忌備公族不能使。臣聞之曰：無功庸者，不敢居高位。今無忌智不能匡居，使至於難，仁不能救，勇不能死，敢辱君朝以忝韓宗？請退也。』固辭不立。悼公聞之，曰：『難，雖不能死，而能讓，不可不賞。』使掌公族大夫。」是其事也。
		</region>
	</paragraph>
	<paragraph index="62">
		<region typus="original" subtype="" id="385" explains="">
勞、來、强、事、謂、翦、篲，勤也。
		</region>
		<region typus="comment" subtype="" id="386" explains="385">
（《詩》曰：「職勞不來。」自勉强者，亦勤力者。由事事，故爲勤也。《詩》曰：「迨其謂之。」翦、篲未詳。　○來音賚。强，其丈切。）
		</region>
	</paragraph>
	<paragraph index="63">
		<region typus="comment" subtype="疏_prefix" id="387" explains="">
【疏】「勞來」至「勤也」。
		</region>
		<region typus="comment" subtype="疏_body" id="388" explains="385">
○釋曰：皆謂勤勞也。勞、來者，以其有勤勞也。自勉强者，亦爲勤。由能事事有功者，亦爲勤。
		</region>
	</paragraph>
	<paragraph index="64">
		<region typus="comment" subtype="注_prefix" id="389" explains="">
【注】「詩曰」至「謂之」。
		</region>
		<region typus="comment" subtype="注_body" id="390" explains="386">
○釋曰：云「職勞不來」者，《小雅‧大東》文。人以不被勞來者爲不見勤，故《采薇》敘曰：「杕杜以勤之。」即是勞來也。云「迨其謂之」者，《召南‧摽有梅》文也。
		</region>
	</paragraph>
	<paragraph index="65">
		<region typus="original" subtype="" id="391" explains="">
悠、傷、憂，思也。
		</region>
		<region typus="comment" subtype="" id="392" explains="391">
（皆感思也。　○思，司嗣切。）
		</region>
	</paragraph>
	<paragraph index="66">
		<region typus="comment" subtype="疏_prefix" id="393" explains="">
【疏】「悠、傷、憂，思也」。
		</region>
		<region typus="comment" subtype="疏_body" id="394" explains="391">
○釋曰：皆感思也。悠者，《秦風‧渭陽》云：「悠悠我思。」傷者，《周南‧卷耳》云：「維以不永傷。」憂者，愁思也。
		</region>
	</paragraph>
	<paragraph index="67">
		<region typus="original" subtype="" id="395" explains="">
懷、惟、慮、原、念、惄，思也。
		</region>
		<region typus="comment" subtype="" id="396" explains="395">
（《詩》曰：「惄如調饑。」　○惄音溺。）
		</region>
	</paragraph>
	<paragraph index="68">
		<region typus="comment" subtype="疏_prefix" id="397" explains="">
【疏】「懷惟」至「思也」。
		</region>
		<region typus="comment" subtype="疏_body" id="398" explains="395">
○釋曰：皆思念也。《方言》云：「鬱悠、懷、惄、惟、慮、原、念、靖、慎，思也。晉宋衛魯之間謂之鬱悠。惟，凡思也。慮，謀思也。原，欲思也。念，常思也。東齊海岱之間曰靖，秦晉或曰慎。凡思之貌亦曰慎，或曰惄。」舍人曰：「惄，志而不得之思也。」
		</region>
	</paragraph>
	<paragraph index="69">
		<region typus="comment" subtype="注_prefix" id="399" explains="">
【注】「《詩》曰：惄如調饑」。
		</region>
		<region typus="comment" subtype="注_body" id="400" explains="396">
○釋曰：《周南‧汝墳》文。
		</region>
	</paragraph>
	<paragraph index="70">
		<region typus="original" subtype="" id="401" explains="">
祿、祉、履、戩、祓、禧、禠、祜，福也。
		</region>
		<region typus="comment" subtype="" id="402" explains="401">
（《詩》曰：「福履綏之」，「俾爾戩穀」，「祓祿康矣」。禠、禧，《書傳》不見，其義未詳。　○戩，子淺切。祓音廢。禠音斯。）
		</region>
	</paragraph>
	<paragraph index="71">
		<region typus="comment" subtype="疏_prefix" id="403" explains="">
【疏】「祿祉」至「福也」。
		</region>
		<region typus="comment" subtype="疏_body" id="404" explains="401">
○釋曰：皆福祐也。福祿對文則小異，散則祿亦福也。《商頌‧玄鳥》云：「百祿是何。」鄭箋謂當擔負天之多福。祉者，繁多之福也。《周頌‧烈文》云：「錫爾祉福。」祜者，《小雅‧信南山》云：「受天之祜。」
		</region>
	</paragraph>
	<paragraph index="72">
		<region typus="comment" subtype="注_prefix" id="405" explains="">
【注】「詩曰」至「康矣」。
		</region>
		<region typus="comment" subtype="注_body" id="406" explains="402">
○釋曰：云「《詩》曰：福履綏之」者，《周南‧樛木》文云「俾爾戩穀」者，《小雅‧天保》文。云「祓祿康矣」者，《大雅‧卷阿》文。
		</region>
	</paragraph>
	<paragraph index="73">
		<region typus="original" subtype="" id="407" explains="">
禋、祀、祠、蒸、嘗、禴，祭也。
		</region>
		<region typus="comment" subtype="" id="408" explains="407">
（《書》曰：「禋於六宗。」餘者皆以爲四時祭名也。　○禴音藥。）
		</region>
	</paragraph>
	<paragraph index="74">
		<region typus="comment" subtype="疏_prefix" id="409" explains="">
【疏】「禋祀」至「祭也」。
		</region>
		<region typus="comment" subtype="疏_body" id="410" explains="407">
○釋曰：皆祭之別名。祭，際也，人神交際。《說文》云：「 從示、從又、從肉。乂，手也。以手持肉。示，神所以祭也。」禋者，《說文》云：「絜祀也。」祀者，《說文》云：「祭無已也。」餘者四時祭名，疏具《釋天》。
		</region>
	</paragraph>
	<paragraph index="75">
		<region typus="comment" subtype="注_prefix" id="411" explains="">
【注】「《書》曰：禋於六宗」。
		</region>
		<region typus="comment" subtype="注_body" id="412" explains="408">
○釋曰：《虞書‧舜典》文。孔安國云：「精意以享謂之禋。」宗，尊也。所尊祭者，其祀有六，謂四時也，寒暑也，日也，月也，星也，水旱也。
		</region>
	</paragraph>
	<paragraph index="76">
		<region typus="original" subtype="" id="413" explains="">
儼、恪、祗、翼、諲、恭、欽、寅、熯，敬也。
		</region>
		<region typus="comment" subtype="" id="414" explains="413">
（儼然，敬貌。《書》曰：「夙夜惟寅。」《詩》曰：「我孔熯矣。」諲未詳。　○恪，虛各切。諲音因。熯，而善切。）
		</region>
	</paragraph>
	<paragraph index="77">
		<region typus="comment" subtype="疏_prefix" id="415" explains="">
【疏】「儼恪」至「敬也」。
		</region>
		<region typus="comment" subtype="疏_body" id="416" explains="413">
○釋曰：皆謂謹敬也。儼者，郭云：「儼然，敬貌。」《論語》云：「儼然人望而畏之。」恪者，心敬也。《周書‧微子之命》云：「恪慎克孝。」祗者，《虞書‧大禹謨》云：「祗承於帝。」翼者，小心之敬也。云恭者，敬貌也。《大雅‧ 桑柔》云：「溫溫恭人。」欽者，《堯典》云：「欽若昊天。」注「書曰」 至「熯矣」。　○釋曰：云「《書》曰：夙夜惟寅」者，《虞書‧舜典》文。云「 《詩》曰：我孔熯矣」者，《小雅‧楚茨》文。
		</region>
	</paragraph>
	<paragraph index="78">
		<region typus="original" subtype="" id="417" explains="">
朝、旦、夙、晨、晙，早也。
		</region>
		<region typus="comment" subtype="" id="418" explains="417">
（晙亦明也。　○晙音俊。）
		</region>
	</paragraph>
	<paragraph index="79">
		<region typus="comment" subtype="疏_prefix" id="419" explains="">
【疏】「朝旦」至「早也」。
		</region>
		<region typus="comment" subtype="疏_body" id="420" explains="417">
○釋曰：早者，《說文》云：「晨也。從日在甲上，十，古文甲字。」今即以不晚爲早。朝者，《鄘風‧蝃蝀》云：「崇朝其雨。」毛傳云：「崇，終也。從旦至食時爲終朝。」旦者，《說文》云：「明也。從日在一上，一，地也。」《陳風‧東門之》云：「穀旦於差。」夙者，《齊風‧東方未明》云：「不夙則莫。」晨者，《說文》云：「晨，昧爽也。」《東方未明》云：「不能晨夜。」晙亦明之早也。
		</region>
	</paragraph>
	<paragraph index="80">
		<region typus="original" subtype="" id="421" explains="">
𩓣、竢、替、戾、厎、止、徯，待也。
		</region>
		<region typus="comment" subtype="" id="422" explains="421">
（《書》曰：「徯我後。」今河北人語亦然。替、戾、厎者，皆止也。止亦相待。　○𩓣音須。竢音士。厎音止。徯，胡禮切。）
		</region>
	</paragraph>
	<paragraph index="81">
		<region typus="comment" subtype="疏_prefix" id="423" explains="">
【疏】「𩓣竢」至「待也」。
		</region>
		<region typus="comment" subtype="疏_body" id="424" explains="421">
○釋曰：皆相待也。𩓣者，《邶風‧ 匏有苦葉》云：「卬須我友。」竢者，《齊風‧著》篇云：「俟我於著乎而。」𩓣、須、竢、俟音義同。替、戾、厎者，郭云：「皆止也。止亦相待。」
		</region>
	</paragraph>
	<paragraph index="82">
		<region typus="comment" subtype="注_prefix" id="425" explains="">
【注】「《書》曰：徯我後」。
		</region>
		<region typus="comment" subtype="注_body" id="426" explains="422">
○釋曰：《商書‧太甲》文。
		</region>
	</paragraph>
	<paragraph index="83">
		<region typus="original" subtype="" id="427" explains="">
噊、幾、烖、殆，危也。
		</region>
		<region typus="comment" subtype="" id="428" explains="427">
（幾猶殆也。噊、烖未詳。　○噊音聿。烖音哉。）
		</region>
	</paragraph>
	<paragraph index="84">
		<region typus="comment" subtype="疏_prefix" id="429" explains="">
【疏】「噊幾」至「危也」。
		</region>
		<region typus="comment" subtype="疏_body" id="430" explains="427">
○釋曰：皆危險也。《說文》云：「危，在高而懼。」幾者，幾猶殆也。《周書‧顧命》云：「無以釗冒貢於非幾。」殆者，《小雅‧節南山》云：「無小人殆。」
		</region>
	</paragraph>
	<paragraph index="85">
		<region typus="original" subtype="" id="431" explains="">
凱，汽也。
		</region>
		<region typus="comment" subtype="" id="432" explains="431">
（謂相摩近。　○凱音祈。汽音蓋。）
		</region>
	</paragraph>
	<paragraph index="86">
		<region typus="comment" subtype="疏_prefix" id="433" explains="">
【疏】「凱，汽也」。
		</region>
		<region typus="comment" subtype="疏_body" id="434" explains="431">
○釋曰：《說文》云：剴，摩也。郭讀凱爲剴，云：「謂相摩近。」孫炎云：「汽，近也。」《大雅‧ 民勞》云：「汽可小康。」鄭箋云：「汽，幾也。」反覆相訓，故汽得爲幾也。昭二十年《左傳》亦引此《詩》。杜預云：「汽，期也。」然則期字雖別，皆是近義，言其近當如此。《史記》稱漢高祖欲廢大子，周昌曰：「臣口不能言，然臣期知其不可。陛下雖廢大子，臣期不奉詔。」言期者，意亦與此同也。
		</region>
	</paragraph>
	<paragraph index="87">
		<region typus="original" subtype="" id="435" explains="">
治、肆、古，故也。
		</region>
		<region typus="comment" subtype="" id="436" explains="435">
（治未詳。肆、古見《詩》、《書》。）
		</region>
	</paragraph>
	<paragraph index="88">
		<region typus="comment" subtype="疏_prefix" id="437" explains="">
【疏】「治、肆、古，故也」。
		</region>
		<region typus="comment" subtype="疏_body" id="438" explains="435">
○釋曰：肆之爲故，語更端辭也。《商書‧湯誥》曰：「肆台小子。」古之爲故，謂舊故也。《周頌‧良耜》云：「續古之人。」
		</region>
	</paragraph>
	<paragraph index="89">
		<region typus="original" subtype="" id="439" explains="">
肆、故，今也。
		</region>
		<region typus="comment" subtype="" id="440" explains="439">
（肆既爲故，又爲今。今亦爲故，故亦爲今。此義相反而兼通者，事例在下，而皆見《詩》。）
		</region>
	</paragraph>
	<paragraph index="90">
		<region typus="comment" subtype="疏_prefix" id="441" explains="">
【疏】「肆、故，今也」。
		</region>
		<region typus="comment" subtype="疏_body" id="442" explains="439">
○釋曰：《詩‧大雅‧ 綿》篇云：「肆不殄厥慍。」毛傳云：「肆，故今也。」即以肆之一字爲故今，因上起下之語。郭氏字別爲義，云：「肆既爲故，又爲今。今亦爲故，故亦爲今。此義相反而兼通者，事例在下。」在下者，謂在下文「徂、在，存也」注。
		</region>
	</paragraph>
	<paragraph index="91">
		<region typus="original" subtype="" id="443" explains="">
惇、亶、祜、篤、掔、仍、肶、埤、竺、腹，厚也。
		</region>
		<region typus="comment" subtype="" id="444" explains="443">
（頻仍、埤益、肶輔，皆重厚。掔然，厚貌。餘皆見《詩》、《書》。　○肶音毗。埤音椑。竺音篤。）
		</region>
	</paragraph>
	<paragraph index="92">
		<region typus="comment" subtype="疏_prefix" id="445" explains="">
【疏】「惇亶」至「厚也」。
		</region>
		<region typus="comment" subtype="疏_body" id="446" explains="443">
○釋曰：皆重厚也。惇者，《周書‧武成》云：「惇信明義。」亶者，誠之厚也。《大雅‧桑柔》云：「逢天僤怒。」《小雅‧天保》云：「俾爾單厚。」《周頌‧昊天有成命》云：「單厥心。」皆訓厚也。亶、僤、單音義同。祜者，福厚也。篤者，《周頌‧維天之命》云：「曾孫篤之。」掔然，厚貌。頻仍、埤益、肶輔，皆重厚。《釋天》云：「仍饑爲薦。」《邶風北門》云：「政事一埤益我。」《小雅‧節南山》云：「天子是毗。」又《采菽》云：「福祿蓖之。」肶、毗、蓖音義同。腹者，《小雅‧蓼莪》云：「出入腹我。」《月令》云：「水澤腹堅。」
		</region>
	</paragraph>
	<paragraph index="93">
		<region typus="original" subtype="" id="447" explains="">
載、謨、食、詐，僞也。
		</region>
		<region typus="comment" subtype="" id="448" explains="447">
（載者，言而不信。謨者，謀而不忠。《書》曰：「朕不食言。」）
		</region>
	</paragraph>
	<paragraph index="94">
		<region typus="comment" subtype="疏_prefix" id="449" explains="">
【疏】「載謨」至「僞也」。
		</region>
		<region typus="comment" subtype="疏_body" id="450" explains="447">
○釋曰：皆虛僞也。郭云「載者，言而不信。謨者，謀而不忠」者，以載詁爲言，謨爲謀，今又爲僞，故以爲言而不信，謀而不忠，不信不忠，則是僞也。食者，孫炎曰：「食言之僞也。」哀二十五年《左傳》云：「孟武伯惡郭重曰：『何肥也？』公曰：『是食言多矣。能無肥乎？』」然則言而不行，如食之消盡後終不行，前言則僞，故通謂僞言爲食言。故此訓食爲僞也。詐者，《方言》云：「 膠、譎，詐也。涼州西南之閒曰膠，自關而東西或曰譎，或曰膠。詐，通語也。
		</region>
	</paragraph>
	<paragraph index="95">
		<region typus="comment" subtype="注_prefix" id="451" explains="">
【注】「書曰：朕不食言」。
		</region>
		<region typus="comment" subtype="注_body" id="452" explains="448">
○釋曰：《商書‧湯誥》文。
		</region>
	</paragraph>
	<paragraph index="96">
		<region typus="original" subtype="" id="453" explains="">
話、猷、載、行、訛，言也。
		</region>
		<region typus="comment" subtype="" id="454" explains="453">
（《詩》曰：「慎爾出話。」猷者，道，道亦言也。《周禮》曰：「作盟詛之載。」今江東通謂語爲行。世以妖言爲訛。）
		</region>
	</paragraph>
	<paragraph index="97">
		<region typus="comment" subtype="疏_prefix" id="455" explains="">
【疏】「話猷」至「言也」。
		</region>
		<region typus="comment" subtype="疏_body" id="456" explains="453">
○釋曰：皆謂言辭也。話者，善言也。孫炎曰：「善人之言也。」猷者，道也，道亦言也。載者，載於簡策之言也。郭云：「今江東通謂語爲行世。以妖言爲訛。」注「 《詩》曰」至「之載」。　○釋曰：云「《詩》曰：慎爾出話」者，《大雅‧抑》篇文。云「《周禮》曰：作盟詛之載」者，《春官‧詛祝職》文也。
		</region>
	</paragraph>
	<paragraph index="98">
		<region typus="original" subtype="" id="457" explains="">
遘、逢，遇也。
		</region>
		<region typus="comment" subtype="" id="458" explains="457">
（謂相遭遇。）
		</region>
		<region typus="original" subtype="" id="459" explains="">
遘、逢、遇，逆也。
		</region>
		<region typus="comment" subtype="" id="460" explains="457,458,459">
（轉復爲相觸逆。）
		</region>
		<region typus="original" subtype="" id="461" explains="">
遘、逢、遇、逆，見也。
		</region>
		<region typus="comment" subtype="" id="462" explains="457,458,459,460,461">
（行而相值，即見。　○遘音構。逆音悟。）
		</region>
	</paragraph>
	<paragraph index="99">
		<region typus="comment" subtype="疏_prefix" id="463" explains="">
【疏】「遘逢」至「見也」。
		</region>
		<region typus="comment" subtype="疏_body" id="464" explains="457,459,461">
○釋曰：皆謂相遭遇、觸逆而相見也。《召南‧草蟲》云：「亦既遘止。」《周書‧洪範》云：「子孫其逢吉。」《鄭風‧野有蔓草》云：「邂逅相遇。」轉復相訓三者又爲相觸逆。遘、逢、遇、逆四者，皆行而相值之名。行而相值即見也，故又爲見。
		</region>
	</paragraph>
	<paragraph index="100">
		<region typus="original" subtype="" id="465" explains="">
顯、昭、覲、釗、覿，見也。
		</region>
		<region typus="comment" subtype="" id="466" explains="465">
（顯、昭，明見也。《逸書》曰：「釗我周王。」　○釗，之遙切。）
		</region>
		<region typus="comment" subtype="" id="469" explains="465,466">
○
		</region>
	</paragraph>
	<paragraph index="101">
		<region typus="comment" subtype="疏_prefix" id="467" explains="">
【疏】「顯昭」至「見也」。
		</region>
		<region typus="comment" subtype="疏_body" id="468" explains="465">
○釋曰：顯、昭，明見也。《周頌‧敬之》云：「天維顯思。」又《時邁》云：「昭明有周。」覲、釗、覿也，皆下見上者。《曲禮》云：「天子當依而立，諸侯北面而見天子曰覲。」《郊特牲》云：「不敢私覿。」
		</region>
	</paragraph>
	<paragraph index="102">
		<region typus="comment" subtype="注_prefix" id="470" explains="">
【注】「《逸書》曰：釗我周王」。
		</region>
		<region typus="comment" subtype="注_body" id="471" explains="466">
○釋曰：不在今《尚書》之內，故曰逸。
		</region>
	</paragraph>
	<paragraph index="103">
		<region typus="original" subtype="" id="472" explains="">
監、瞻、臨、涖、頫、相，視也。
		</region>
		<region typus="comment" subtype="" id="473" explains="472">
（皆謂察視也。　○監音鑒。涖音利，覜音跳。）
		</region>
	</paragraph>
	<paragraph index="104">
		<region typus="comment" subtype="疏_prefix" id="474" explains="">
【疏】「監瞻」至「視也」。
		</region>
		<region typus="comment" subtype="疏_body" id="475" explains="472">
○釋曰：皆謂察視也。《小雅‧節南山》云：「何用不監。」又曰：「民具爾瞻。」《大雅‧ 大明》云：「上帝臨女。」《文王‧世子》云：「成王幼不能涖阼。」覜者，《考工記》云：「彖圭璋八寸，璧琮八寸，以覜聘。」鄭注云：「覜，視也。聘，問也。衆來曰頫，特來曰聘。」相者，《小雅‧小弁》云：「相彼投兔。」
		</region>
	</paragraph>
	<paragraph index="105">
		<region typus="original" subtype="" id="476" explains="">
鞠、訩、溢，盈也。
		</region>
		<region typus="comment" subtype="" id="477" explains="476">
（《詩》曰：「降此鞠訩」。）
		</region>
		<region typus="comment" subtype="" id="480" explains="476,477">
○
		</region>
	</paragraph>
	<paragraph index="106">
		<region typus="comment" subtype="疏_prefix" id="478" explains="">
【疏】「鞠、訩、溢，盈也」。
		</region>
		<region typus="comment" subtype="疏_body" id="479" explains="476">
○釋曰：皆謂盈多。訩訟、滿溢，皆盈多也。
		</region>
	</paragraph>
	<paragraph index="107">
		<region typus="comment" subtype="注_prefix" id="481" explains="">
【注】「《詩》曰：降此鞠訩」。
		</region>
		<region typus="comment" subtype="注_body" id="482" explains="477">
○釋曰：《小雅‧節南山》文。毛傳云：「鞠，盈。訩，訟也。」鄭箋云：「盈猶多也。」以盈者必多，故鄭轉云盈猶多也。
		</region>
	</paragraph>
	<paragraph index="108">
		<region typus="original" subtype="" id="483" explains="">
孔、魄、哉、延、虛、無、之、言，間也。
		</region>
		<region typus="comment" subtype="" id="484" explains="483">
（孔穴、延、魄、虛、無皆有間隙。餘未詳。）
		</region>
	</paragraph>
	<paragraph index="109">
		<region typus="comment" subtype="疏_prefix" id="485" explains="">
【疏】「孔魄」至「間也」。
		</region>
		<region typus="comment" subtype="疏_body" id="486" explains="483">
○釋曰：間謂間隙也。孔者，孔穴。《小雅‧角弓》云：「如酌孔取。」魄者，形也，謂月之無光之處名魄也。《康誥》云：「惟三月哉生魄。」延者，今墓道也。虛、無者，空無所有也。是皆有間隙也。
		</region>
	</paragraph>
	<paragraph index="110">
		<region typus="original" subtype="" id="487" explains="">
瘞、幽、隱、匿、蔽、竄，微也。
		</region>
		<region typus="comment" subtype="" id="488" explains="487">
（微謂逃藏也。《左傳》曰：「其徒微之。」是也。　○瘞，於計切。匿，女力切。）
		</region>
		<region typus="comment" subtype="" id="491" explains="487,488">
○
		</region>
	</paragraph>
	<paragraph index="111">
		<region typus="comment" subtype="疏_prefix" id="489" explains="">
【疏】「瘞幽」至「微也」。
		</region>
		<region typus="comment" subtype="疏_body" id="490" explains="487">
○釋曰：微謂逃藏也。瘞者，埋藏之微也。幽者，深微也。隱者，潛隱而微也。匿者，舍人曰：「藏之微也。」蔽者，覆障使微也。竄者，行之微也。是皆微昧不顯揚也。
		</region>
	</paragraph>
	<paragraph index="112">
		<region typus="comment" subtype="注_prefix" id="492" explains="">
【注】「《左傳》」至「是也」。
		</region>
		<region typus="comment" subtype="注_body" id="493" explains="488">
○釋曰：案昭十七年傳云：楚白公勝作亂，殺子西、子期，葉公子高至，「遇箴尹因帥其屬將與白公，子高曰：『微二子者，楚不國矣。棄德從賊，其可保乎？』乃從葉公。使與國人以攻白公。白公奔山而縊，其徒微之。」是也。
		</region>
	</paragraph>
	<paragraph index="113">
		<region typus="original" subtype="" id="494" explains="">
訖、徽、妥、懷、安、按、替、戾、底、廢、尼、定、曷、遏，止也。
		</region>
		<region typus="comment" subtype="" id="495" explains="494">
（妥者，坐也。懷者，至也。按，抑，按也。替、廢皆止住也。戾、底義見《詩》。《國語》曰：「戾久將底。」《孟子》曰：「行或尼之。」今以逆相止爲遏。徽未詳。　○妥，他果切。遏，烏曷切。）
		</region>
		<region typus="comment" subtype="" id="498" explains="494,495">
○
		</region>
	</paragraph>
	<paragraph index="114">
		<region typus="comment" subtype="疏_prefix" id="496" explains="">
【疏】「訖徽」至「止也」。
		</region>
		<region typus="comment" subtype="疏_body" id="497" explains="494">
○釋曰：皆謂止住也。訖者，終止也。妥者，坐止也。懷，至止也。安，休止也。按、抑、替、廢、皆止住也。《大雅》云：「以按徂旅。」《小雅》云：「勿替引之。」定者，靜止也。曷者，俗以抑止爲曷。今以逆相止爲遏。餘皆見注。
		</region>
	</paragraph>
	<paragraph index="115">
		<region typus="comment" subtype="注_prefix" id="499" explains="">
【注】「戾底」至「尼之」。
		</region>
		<region typus="comment" subtype="注_body" id="500" explains="495">
○釋曰：云「戾、底義見《詩》」者，《小雅‧ 采菽》云：「亦是戾矣。」底者，在物之下，是亦止也。凡注言見《詩》，今《毛詩》無者，蓋在齊、魯、韓《詩》也。云「《國語》曰：戾久將底」也，案《晉語》云：「文公在翟十二年，狐偃曰：「日吾來此也，非以翟爲榮，可以成事也。吾曰奔而易達，困而有資，休以擇利，可以戾也。今戾久矣，戾久將底，底著滯淫，誰能興之？盍速行乎！」是其事也。云「《孟子》曰：行或尼之」者，案《孟子》：「魯平公將見孟子，嬖人臧倉止之。樂正子見孟子，曰：『克告於君，君爲來見也，嬖人有臧倉沮君，君是以不來也。』曰：『行或使之，止或尼之，行止非人所能也。吾之不遇魯侯，天也。臧氏之子焉能使予不遇哉？』」是其事也。此云「行或尼之」者，所見本異，或傳寫誤。
		</region>
	</paragraph>
	<paragraph index="116">
		<region typus="original" subtype="" id="501" explains="">
豫、射，厭也。
		</region>
		<region typus="comment" subtype="" id="502" explains="501">
（《詩》曰：「服之無斁。」豫未詳。　○射音亦。）
		</region>
		<region typus="comment" subtype="" id="505" explains="501,502">
○
		</region>
	</paragraph>
	<paragraph index="117">
		<region typus="comment" subtype="疏_prefix" id="503" explains="">
【疏】「豫、射，厭也」。
		</region>
		<region typus="comment" subtype="疏_body" id="504" explains="501">
○釋曰：謂厭倦也云。
		</region>
	</paragraph>
	<paragraph index="118">
		<region typus="comment" subtype="注_prefix" id="506" explains="">
【注】「《詩》曰：服之無斁」。
		</region>
		<region typus="comment" subtype="注_body" id="507" explains="502">
○釋曰：「詩曰」者，《周南‧葛覃》文也。
		</region>
	</paragraph>
	<paragraph index="119">
		<region typus="original" subtype="" id="508" explains="">
烈、績，業也。
		</region>
		<region typus="comment" subtype="" id="509" explains="508">
（謂功業也。）
		</region>
	</paragraph>
	<paragraph index="120">
		<region typus="comment" subtype="疏_prefix" id="510" explains="">
【疏】「烈、績，業也」。
		</region>
		<region typus="comment" subtype="疏_body" id="511" explains="508">
○釋曰：謂功業也。烈者，《周頌‧執競》云：「無競維烈。」績者，《大雅‧文王有聲》云：「維禹之績。」
		</region>
	</paragraph>
	<paragraph index="121">
		<region typus="original" subtype="" id="512" explains="">
績、勳，功也。
		</region>
		<region typus="comment" subtype="" id="513" explains="512">
（謂功勞也。）
		</region>
	</paragraph>
	<paragraph index="122">
		<region typus="comment" subtype="疏_prefix" id="514" explains="">
【疏】「績、勳，功也」。
		</region>
		<region typus="comment" subtype="疏_body" id="515" explains="512">
○釋曰：謂功勞也。績者，《虞書‧大禹謨》云：「嘉乃丕績。」勳者，案《周禮‧司勳職》云：「王功曰勳。」鄭注云：「輔成王業若周公。」
		</region>
	</paragraph>
	<paragraph index="123">
		<region typus="original" subtype="" id="516" explains="">
功、績、質、登、平、明、考、就，成也。
		</region>
		<region typus="comment" subtype="" id="517" explains="516">
（功績皆有成。《詩》曰：「質爾民人。」《禮記》曰：「年穀不登。」《穀梁傳》曰：「平者成也。」事有分明，亦成濟也。）
		</region>
	</paragraph>
	<paragraph index="124">
		<region typus="comment" subtype="疏_prefix" id="518" explains="">
【疏】「功績」至「成也」。
		</region>
		<region typus="comment" subtype="疏_body" id="519" explains="516">
○釋曰：皆謂成濟也。勳、功、績、業皆有成也。事有分明亦成濟也。《舜典》云：「三載考績。」《周頌‧敬之》云：「日就月將。」皆言成功也。　○
		</region>
	</paragraph>
	<paragraph index="125">
		<region typus="comment" subtype="注_prefix" id="520" explains="">
【注】「《詩》曰」至「成也」。
		</region>
		<region typus="comment" subtype="注_body" id="521" explains="517">
○釋曰：云「《詩》曰：質爾民人」者，《大雅‧抑》篇文。云「《禮記》曰：年穀不登」者，下《曲禮》文。云「《穀梁傳》曰：平者成也」者，宣十五年文也。
		</region>
	</paragraph>
	<paragraph index="126">
		<region typus="original" subtype="" id="522" explains="">
梏、梗、較、頲、庭、道，直也。
		</region>
		<region typus="comment" subtype="" id="523" explains="522">
（梏、梗、較、頲、皆正直也。《詩》曰：「既庭且碩。」頲道無所屈。　○梏音穀。較音角。頲，他頂切。）
		</region>
		<region typus="comment" subtype="" id="526" explains="522,523">
○
		</region>
	</paragraph>
	<paragraph index="127">
		<region typus="comment" subtype="疏_prefix" id="524" explains="">
【疏】「梏梗」至「直也」。
		</region>
		<region typus="comment" subtype="疏_body" id="525" explains="522">
○釋曰：梏、梗、較、頲皆正直也。庭，條直也。道者，頲道無所屈。
		</region>
	</paragraph>
	<paragraph index="128">
		<region typus="comment" subtype="注_prefix" id="527" explains="">
【注】「詩曰：既庭且碩」。
		</region>
		<region typus="comment" subtype="注_body" id="528" explains="523">
○釋曰：《小雅‧大田》文。
		</region>
	</paragraph>
	<paragraph index="129">
		<region typus="original" subtype="" id="529" explains="">
密、康，靜也。
		</region>
		<region typus="comment" subtype="" id="530" explains="529">
（皆安靜也。）
		</region>
	</paragraph>
	<paragraph index="130">
		<region typus="comment" subtype="疏_prefix" id="531" explains="">
【疏】「密、康，靜也」。
		</region>
		<region typus="comment" subtype="疏_body" id="532" explains="529">
○釋曰：皆安靜也。《周頌‧昊天有成命》：「夙夜基命宥密。」《大雅‧生民》云：「不康禋祀。」
		</region>
	</paragraph>
	<paragraph index="131">
		<region typus="original" subtype="" id="533" explains="">
豫、寧、綏、康、柔，安也。
		</region>
		<region typus="comment" subtype="" id="534" explains="533">
（皆見《詩》、《書》。）
		</region>
	</paragraph>
	<paragraph index="132">
		<region typus="comment" subtype="疏_prefix" id="535" explains="">
【疏】「豫寧」至「安也」。
		</region>
		<region typus="comment" subtype="疏_body" id="536" explains="533">
○釋曰：皆安樂也。《大雅‧板田》云：「不敢戲豫。」《虞書‧大禹謨》云：「萬邦咸寧。」《商書‧大甲》云：「撫綏萬邦。」《大雅‧民勞》云：「汔可小康。」《虞書‧舜典》云：「柔遠能邇。」
		</region>
	</paragraph>
	<paragraph index="133">
		<region typus="original" subtype="" id="537" explains="">
平、均、夷、弟，易也。
		</region>
		<region typus="comment" subtype="" id="538" explains="537">
（皆謂易直。）
		</region>
	</paragraph>
	<paragraph index="134">
		<region typus="comment" subtype="疏_prefix" id="539" explains="">
【疏】「平均」至「易也」。
		</region>
		<region typus="comment" subtype="疏_body" id="540" explains="537">
○釋曰：易者不難也。和平、均一皆易直也。《周頌‧天作》云：「岐有夷之行。」《大雅‧泂酌》云：「豈弟君子。」
		</region>
	</paragraph>
	<paragraph index="135">
		<region typus="original" subtype="" id="541" explains="">
矢，弛也。
		</region>
		<region typus="comment" subtype="" id="542" explains="541">
弛，放
		</region>
		<region typus="original" subtype="" id="543" explains="">
弛，易也。
		</region>
		<region typus="comment" subtype="" id="544" explains="541,542,543">
（相延易。　○矢、弛並音屍紙切。）
		</region>
	</paragraph>
	<paragraph index="136">
		<region typus="comment" subtype="疏_prefix" id="545" explains="">
【疏】「矢弛」至「易也」。
		</region>
		<region typus="comment" subtype="疏_body" id="546" explains="541,543">
○釋曰：郭云：「弛，放也。」以弓釋弦曰弛，故云「弛，放」。《禮記‧雜記》云：「一張一弛。」弛又爲易，爲相延易也。
		</region>
	</paragraph>
	<paragraph index="137">
		<region typus="original" subtype="" id="547" explains="">
希、寡、鮮，罕也。
		</region>
		<region typus="comment" subtype="" id="548" explains="547">
罕亦希也。
		</region>
		<region typus="original" subtype="" id="549" explains="">
鮮，寡也。
		</region>
		<region typus="comment" subtype="" id="550" explains="547,548,549">
（謂少。　○鮮，息淺切。）
		</region>
	</paragraph>
	<paragraph index="138">
		<region typus="comment" subtype="疏_prefix" id="551" explains="">
【疏】「希寡」至「寡也」。
		</region>
		<region typus="comment" subtype="疏_body" id="552" explains="547,549">
○釋曰：皆簡少之稱也。《論語》云：「希不失矣。」《易‧說卦》云：「巽爲寡發。」《大雅‧篇》云：「鮮不爲則。」郭云：「罕亦希也。」《鄭風‧大叔於田》云：「叔發罕忌。」鮮又爲寡。轉互相訓，皆謂希少爾。
		</region>
	</paragraph>
	<paragraph index="139">
		<region typus="original" subtype="" id="553" explains="">
酬、酢、侑，報也。
		</region>
		<region typus="comment" subtype="" id="554" explains="553">
（此通謂相報答，不主於飲酒。　○酢音昨。）
		</region>
	</paragraph>
	<paragraph index="140">
		<region typus="comment" subtype="疏_prefix" id="555" explains="">
【疏】「酬、酢、侑，報也」。
		</region>
		<region typus="comment" subtype="疏_body" id="556" explains="553">
○釋曰：皆相報答也。郭云「此通謂相報答，不主於飲酒」者，以飲酒之禮，主人酌酒於賓曰獻；賓既卒爵，洗而酌主人曰酢；主人既卒酢爵，又酌自飲，卒爵，復酌進賓曰酬。故說者以酬、酢主謂飲酒相報答。郭以《易‧係辭》云「可與酬酢」，謂應對萬物也。《小雅‧ 楚茨》云：「萬壽攸酢。」是神報主人也。故云「不主於飲酒」。侑者，案《公食大夫禮》賓三飯之後，云「公受宰夫束帛以侑」。注云：「束帛，十端帛也。侑猶勸也。主國君以爲食賓殷勤之意，未至，復發幣以勸之，欲其深安賓也。」是侑者，主人所以報賓也。
		</region>
	</paragraph>
	<paragraph index="141">
		<region typus="original" subtype="" id="557" explains="">
毗劉，暴樂也。
		</region>
		<region typus="comment" subtype="" id="558" explains="557">
（謂樹木葉缺落，蔭疏爆樂，見《詩》。　○暴音剝。樂音洛。）
		</region>
	</paragraph>
	<paragraph index="142">
		<region typus="comment" subtype="疏_prefix" id="559" explains="">
【疏】「毗劉，暴樂也」。
		</region>
		<region typus="comment" subtype="疏_body" id="560" explains="557">
○釋曰：舍人曰：「毗劉，爆樂之意也。木枝葉稀疏不均，爲爆樂。」郭云「謂樹葉缺落，蔭疏爆樂，見《詩》」者，《大雅‧桑柔》云：「捋采其劉。」毛傳云：「劉，爆爍而希也。」是矣。
		</region>
	</paragraph>
	<paragraph index="143">
		<region typus="original" subtype="" id="561" explains="">
覭髳，茀離也。
		</region>
		<region typus="comment" subtype="" id="562" explains="561">
（謂草木之叢茸翳薈也。茀離即彌離，彌離猶蒙蘢耳。孫叔然字別爲義，失矣。　○覭音陌。髳音蒙。）
		</region>
	</paragraph>
	<paragraph index="144">
		<region typus="comment" subtype="疏_prefix" id="563" explains="">
【疏】「覭髳，茀離也」。
		</region>
		<region typus="comment" subtype="疏_body" id="564" explains="561">
○釋曰：郭云：「謂草木之叢茸翳薈也。茀離即彌離，彌離猶蒙蘢耳。孫叔然字別爲義，失矣。」郭以時驗而爲此解。孫氏每字各別爲義，故云失矣。
		</region>
	</paragraph>
	<paragraph index="145">
		<region typus="original" subtype="" id="565" explains="">
蠱、謟、貳，疑也。
		</region>
		<region typus="comment" subtype="" id="566" explains="565">
（蠱惑有貳心者，皆疑也。《左傳》曰：「天命不謟。　○謟音滔△）
		</region>
		<region typus="comment" subtype="" id="569" explains="565,566">
○
		</region>
	</paragraph>
	<paragraph index="146">
		<region typus="comment" subtype="疏_prefix" id="567" explains="">
【疏】「蠱、謟、貳，疑也」。
		</region>
		<region typus="comment" subtype="疏_body" id="568" explains="565">
○釋曰：皆謂疑惑也。
		</region>
	</paragraph>
	<paragraph index="147">
		<region typus="comment" subtype="注_prefix" id="570" explains="">
【注】「蠱惑」至「不謟」。
		</region>
		<region typus="comment" subtype="注_body" id="571" explains="566">
○釋曰：云「蠱惑有貳心者皆疑也」者，案昭元年《左傳》：晉趙孟問於醫和曰：「何謂蠱？」對曰：「淫溺惑亂之所生也。於文，皿蟲爲蠱，穀之飛亦爲蠱。在《周易》，女惑男、風落山謂之蠱。」是蠱惑也。貳者，心疑不一也。《大雅‧大明》云：「無貳爾心。」毛傳云：「無敢懷貳心也。」云「《左傳》曰：天命不謟」者，哀十七年葉公子高辭也。
		</region>
	</paragraph>
	<paragraph index="148">
		<region typus="original" subtype="" id="572" explains="">
楨、翰、儀，榦也。
		</region>
		<region typus="comment" subtype="" id="573" explains="572">
（《詩》曰：「維周之翰。」儀表亦體榦也。）
		</region>
	</paragraph>
	<paragraph index="149">
		<region typus="comment" subtype="疏_prefix" id="574" explains="">
【疏】「楨、翰、儀，榦也」。
		</region>
		<region typus="comment" subtype="疏_body" id="575" explains="572">
○釋曰：舍人曰：「楨，正也，築牆所立兩木也。」翰所以當牆兩邊障土者也。《大雅‧生民》云：「維周之楨。」又《崧高》云：「維周之翰。」儀表亦體榦也。
		</region>
	</paragraph>
	<paragraph index="150">
		<region typus="original" subtype="" id="576" explains="">
弼、棐、輔、比，俌也。
		</region>
		<region typus="comment" subtype="" id="577" explains="576">
（《書》曰：「天威棐忱。」《易》曰：「比，輔也。」俌猶輔也。　○棐音匪。比，毗志切。俌音甫。）
		</region>
	</paragraph>
	<paragraph index="151">
		<region typus="comment" subtype="疏_prefix" id="578" explains="">
【疏】「弼、棐、輔、比，俌也」。
		</region>
		<region typus="comment" subtype="疏_body" id="579" explains="576">
○釋曰：俌猶輔也。弼者，《商書‧說命》云：「夢帝賚子良弼。」棐者，《周書‧康誥》云：「天威棐忱。」輔者，《商書‧湯誓》云：「爾尚輔予一人。」比者，《易‧比卦‧彖》云：「比，輔也。」
		</region>
	</paragraph>
	<paragraph index="152">
		<region typus="original" subtype="" id="580" explains="">
疆、界、邊、衛、圉，垂也。
		</region>
		<region typus="comment" subtype="" id="581" explains="580">
（疆埸、竟界、邊旁、營衛、守圉，皆在外垂也。《左傳》曰：「聊以固吾圉也。」　○圉音語。）
		</region>
		<region typus="comment" subtype="" id="584" explains="580,581">
○
		</region>
	</paragraph>
	<paragraph index="153">
		<region typus="comment" subtype="疏_prefix" id="582" explains="">
【疏】「疆界」至「垂也」。
		</region>
		<region typus="comment" subtype="疏_body" id="583" explains="580">
○釋曰：謂四垂也。郭云：「疆埸、竟界、邊旁、營衛、守圉皆在外垂也。舍人曰：「圉，拒邊垂也。」孫炎曰：「圉，國之四垂也。」
		</region>
	</paragraph>
	<paragraph index="154">
		<region typus="comment" subtype="注_prefix" id="585" explains="">
【注】「《左傳》曰：聊以固吾圉也」。
		</region>
		<region typus="comment" subtype="注_body" id="586" explains="581">
○釋曰：隱十一年鄭伯辭也。
		</region>
	</paragraph>
	<paragraph index="155">
		<region typus="original" subtype="" id="587" explains="">
昌、敵、彊、應、丁，當也。
		</region>
		<region typus="comment" subtype="" id="588" explains="587">
（書曰：「禹拜昌言。」彊者，好與物相當值。）
		</region>
		<region typus="comment" subtype="" id="591" explains="587,588">
○
		</region>
	</paragraph>
	<paragraph index="156">
		<region typus="comment" subtype="疏_prefix" id="589" explains="">
【疏】「昌敵」至「當也」。
		</region>
		<region typus="comment" subtype="疏_body" id="590" explains="587">
○釋曰：皆相當也。昌者，言當也。敵者，仇匹相當也。文六年《左傳》曰：「敵惠敵怨。」彊者，好與物相當值。應者，對當也。《大雅‧下武》云：「應侯順德。」丁者，《雲漢》云：「寧丁我躬。」
		</region>
	</paragraph>
	<paragraph index="157">
		<region typus="comment" subtype="注_prefix" id="592" explains="">
【注】「《書》曰：禹拜昌言」。
		</region>
		<region typus="comment" subtype="注_body" id="593" explains="588">
○釋曰：《虞書‧大禹謨》文。
		</region>
	</paragraph>
	<paragraph index="158">
		<region typus="original" subtype="" id="594" explains="">
浡、肩、搖、動、蠢、迪、俶、厲，作也。
		</region>
		<region typus="comment" subtype="" id="595" explains="594">
（浡然，興作貌。蠢，動作。《公羊傳》曰：「俶甚也。」《穀梁傳》曰：「始厲樂矣。」肩見《書》。迪未詳。）
		</region>
		<region typus="comment" subtype="" id="598" explains="594,595">
○
		</region>
	</paragraph>
	<paragraph index="159">
		<region typus="comment" subtype="疏_prefix" id="596" explains="">
【疏】「浡肩」至「作也」。
		</region>
		<region typus="comment" subtype="疏_body" id="597" explains="594">
○釋曰：皆興作也。浡然，興作貌。莊公十一年《左傳》云：「禹湯罪已，其興也浡然。」肩者，勝任之作也。搖者，《考工記‧矢人》云：「夾而搖之，以視其豐殺之節」也。動者，《商書‧咸有一德》云：「德惟一，動罔不吉。」蠢者，《鄉飲酒義》云：「春之爲言蠢也。」俶者，始作也。厲者，《方言》云：「厲、卬，爲也。甌越曰卬，吳曰厲。」爲亦作也。
		</region>
	</paragraph>
	<paragraph index="160">
		<region typus="comment" subtype="注_prefix" id="599" explains="">
【注】「《公羊》」至「樂矣」。
		</region>
		<region typus="comment" subtype="注_body" id="600" explains="595">
○釋曰：云「《公羊傳》曰：俶甚也」者，隱九年云：三月「庚辰，大雨雪。何以書？記異也。何異爾？俶甚也」。云「《穀梁傳》曰：矢厲樂矣」者，隱五年云：「九月，考仲子之宮。．．．．．．初獻六羽，始僭樂矣。屍子曰：「舞《夏》，自天子至諸侯皆用八佾。初獻六羽，始厲樂矣。」
		</region>
	</paragraph>
	<paragraph index="161">
		<region typus="original" subtype="" id="601" explains="">
茲、斯、谘、呰、已，此也。
		</region>
		<region typus="comment" subtype="" id="602" explains="601">
（呰、已皆方俗異語。　○呰音紫。）
		</region>
	</paragraph>
	<paragraph index="162">
		<region typus="comment" subtype="疏_prefix" id="603" explains="">
【疏】「茲斯」至「此也」。
		</region>
		<region typus="comment" subtype="疏_body" id="604" explains="601">
○釋曰：此者對彼之稱，言近在是也。茲者，《虞書‧大禹謨》云：「念茲在茲。」斯者，《召南‧殷其雷》云：「何斯違斯。」谘與茲同。呰、已與此皆音相近，故得爲此也。郭云：「呰、已皆方俗異語。」
		</region>
	</paragraph>
	<paragraph index="163">
		<region typus="original" subtype="" id="605" explains="">
嗟、谘，镸差也。
		</region>
		<region typus="comment" subtype="" id="606" explains="605">
（今河北人云镸差歎。音兔罝。　○镸差音嗟。）
		</region>
	</paragraph>
	<paragraph index="164">
		<region typus="comment" subtype="疏_prefix" id="607" explains="">
【疏】「嗟、谘，镸差也」。
		</region>
		<region typus="comment" subtype="疏_body" id="608" explains="605">
○釋曰：皆歎也。《周南‧卷耳》云：「嗟我懷人。」《堯典》云：「疇谘，若時登庸。」郭云：「今河北人云镸差歎。」
		</region>
	</paragraph>
	<paragraph index="165">
		<region typus="original" subtype="" id="609" explains="">
閑、狎、串、貫，習也。
		</region>
		<region typus="comment" subtype="" id="610" explains="609">
（串，厭串；貫，貫忕也，今俗語皆然。　○串，五患切。貫音慣。）
		</region>
	</paragraph>
	<paragraph index="166">
		<region typus="comment" subtype="疏_prefix" id="611" explains="">
【疏】「閑狎」至「習也」。
		</region>
		<region typus="comment" subtype="疏_body" id="612" explains="609">
○釋曰：皆便習也。莊二十二年《左傳》曰：「赦其不閑於教訓。」《曲禮》曰：「賢者狎而敬之。」《大雅‧皇矣》云：「串夷載路。」《齊風‧猗嗟》云：「射則貫兮。」皆是習也。郭云「串，厭串；貫，貫忕也，今俗語皆然」者，當時晉時有此厭串、貫忕之語，故以爲證也。
		</region>
	</paragraph>
	<paragraph index="167">
		<region typus="original" subtype="" id="613" explains="">
曩、塵、佇、淹、留，久也。
		</region>
		<region typus="comment" subtype="" id="614" explains="613">
（塵垢、佇企、淹滯皆稽久。）
		</region>
	</paragraph>
	<paragraph index="168">
		<region typus="comment" subtype="疏_prefix" id="615" explains="">
【疏】「曩塵」至「久也」。
		</region>
		<region typus="comment" subtype="疏_body" id="616" explains="613">
○釋曰：曩曏、塵垢、佇企、淹滯、留止皆稽久也。通見《詩》、《書》。
		</region>
	</paragraph>
	<paragraph index="169">
		<region typus="original" subtype="" id="617" explains="">
逮、及、暨，與也。
		</region>
		<region typus="comment" subtype="" id="618" explains="617">
（《公羊傳》曰：「會及暨皆與也。」逮亦及也。）
		</region>
		<region typus="comment" subtype="" id="621" explains="617,618">
○
		</region>
	</paragraph>
	<paragraph index="170">
		<region typus="comment" subtype="疏_prefix" id="619" explains="">
【疏】「逮、及、暨，與也」。
		</region>
		<region typus="comment" subtype="疏_body" id="620" explains="617">
○釋曰：皆相親與也。
		</region>
	</paragraph>
	<paragraph index="171">
		<region typus="comment" subtype="注_prefix" id="622" explains="">
【注】「《公羊》」至「及也」。
		</region>
		<region typus="comment" subtype="注_body" id="623" explains="618">
○釋曰：云「《公羊傳》曰：會及暨皆與也」者，隱元年文也。云「逮亦及也」者，《方言》文。
		</region>
	</paragraph>
	<paragraph index="172">
		<region typus="original" subtype="" id="624" explains="">
騭、假、格、陟、躋、登，升也。
		</region>
		<region typus="comment" subtype="" id="625" explains="624">
（《方言》曰：魯衛之間曰騭，梁益曰格。《禮記》曰：「夭王登遐。」《公羊傳》曰：「躋者何？升也。」　○騭音質。假音遐。）
		</region>
		<region typus="comment" subtype="" id="628" explains="624,625">
○
		</region>
	</paragraph>
	<paragraph index="173">
		<region typus="comment" subtype="疏_prefix" id="626" explains="">
【疏】「騭假」至「升也」。
		</region>
		<region typus="comment" subtype="疏_body" id="627" explains="624">
○釋曰：皆謂升上。陟者，《周南‧卷耳》云：「陟彼高岡。」餘見注。
		</region>
	</paragraph>
	<paragraph index="174">
		<region typus="comment" subtype="注_prefix" id="629" explains="">
【注】「《方言》」至「升也」。
		</region>
		<region typus="comment" subtype="注_body" id="630" explains="625">
○釋曰：「《方言》曰」者，案彼云：「躡、郅（音質）、跂（音企）、𢓜、躋、䠯（音躍），登也。自關而西，秦晉之間曰躡，東齊海岱之間謂之躋，魯衛曰郅，梁益之間曰𢓜，或曰跂。」騭、郅，格、𢓜，音義同。云「《禮記》曰：天王登遐」者，下《曲禮》文。云「《公羊傳》曰：躋者何？升也」者，文公二年文也。
		</region>
	</paragraph>
	<paragraph index="175">
		<region typus="original" subtype="" id="631" explains="">
揮、盝、歇、涸，竭也。
		</region>
		<region typus="comment" subtype="" id="632" explains="631">
（《月令》曰：「無漉陂池。」《國語》曰：「水涸而成梁。」揮振去水亦爲竭。歇，通語。　○涸音鶴。）
		</region>
		<region typus="comment" subtype="" id="635" explains="631,632">
○
		</region>
	</paragraph>
	<paragraph index="176">
		<region typus="comment" subtype="疏_prefix" id="633" explains="">
【疏】「揮盝」至「竭也」。
		</region>
		<region typus="comment" subtype="疏_body" id="634" explains="631">
○釋曰：皆謂竭盡也。揮者，郭云：「揮振去水亦爲竭。」《曲禮》曰：「執玉器者弗揮。」是也。盝即漉也。郭云「歇，通語」，謂歇即歇之通語也。涸，水竭也。
		</region>
	</paragraph>
	<paragraph index="177">
		<region typus="comment" subtype="注_prefix" id="636" explains="">
【注】「《月令》」至「成梁」。
		</region>
		<region typus="comment" subtype="注_body" id="637" explains="632">
○釋曰：云「《月令》云：無漉陂池」者，按《月令》：「仲春之月：是月也，無竭川澤，無漉陂池，無焚山林。」鄭注云：「順陽養物也。畜水曰陂，穿地通水曰池。」云「《國語》曰：水涸而成梁」者，案《周語》：定王使單襄公聘於宋，遂假道於陳以聘楚。單子歸，告王曰：「陳侯不有大咎，國必亡。」王曰：「何故？」對曰：「夫辰角見而雨畢，天根見而水涸，本見而草木節解，駟見而隕霜，火見而清風戒寒，故先王之教曰：『雨畢而除道，水涸而成梁，草木節解而備藏，隕霜而冬裘具，清風至而脩城郭宮室。』今陳國火朝覿矣，而道路若塞，野場若棄，澤不陂障，川無舟梁，是廢先王之教也。」引之者，證涸爲水竭。
		</region>
	</paragraph>
	<paragraph index="178">
		<region typus="original" subtype="" id="638" explains="">
挋、拭、刷，清也。
		</region>
		<region typus="comment" subtype="" id="639" explains="638">
（振訊、抆拭、掃刷，皆所以爲絜清。挋音振。刷，所劣切。）
		</region>
	</paragraph>
	<paragraph index="179">
		<region typus="comment" subtype="疏_prefix" id="640" explains="">
【疏】「挋、拭、刷，清也」。
		</region>
		<region typus="comment" subtype="疏_body" id="641" explains="638">
○釋曰：郭云：「振訊、抆拭、掃刷，皆所以爲絜清。」《禮記‧喪大記》云：「挋用巾。」哀十四年《公羊傳》云：「反袂拭面。」《周禮‧淩人職》云：「夏，頒冰掌事，秋，刷。」後鄭云：「秋涼冰不用，可以清除其室。」
		</region>
	</paragraph>
	<paragraph index="180">
		<region typus="original" subtype="" id="642" explains="">
鴻、昏、於、顯、間，代也。
		</region>
		<region typus="comment" subtype="" id="643" explains="642">
（鴻雁知運代。昏主代明，明亦代昏，顯即明也。間錯亦相代。於義未詳。　○於音烏。間音澗。）
		</region>
	</paragraph>
	<paragraph index="181">
		<region typus="comment" subtype="疏_prefix" id="644" explains="">
【疏】「鴻昏」至「代也」。
		</region>
		<region typus="comment" subtype="疏_body" id="645" explains="642">
○釋曰：皆謂更代也。云「鴻雁知運代」者，鴻雁之屬，九月而南，正月而北，是知其時運而更代南北也。云「昏主代明」者，釋經昏字也。日入後二刻半爲昏，昏來則明往，故云「昏主代明」。云「明亦代昏」者，釋經顯也，顯即明也。云「間錯亦相代」 者，謂間廁交錯亦相更代也。《儀禮‧鄉飲酒》云：「乃間歌《魚麗》。」鄭注云：「間，代也。謂一歌則一吹。」是也。又《周頌‧桓》篇云：「皇以間之。」
		</region>
	</paragraph>
	<paragraph index="182">
		<region typus="original" subtype="" id="646" explains="">
饁、饟，饋也。
		</region>
		<region typus="comment" subtype="" id="647" explains="646">
（《國語》曰：「其妻饁之。」　○饁音葉。饟音餉。饋音櫃。）
		</region>
	</paragraph>
	<paragraph index="183">
		<region typus="comment" subtype="疏_prefix" id="648" explains="">
【疏】「饁、饟，饋也」。
		</region>
		<region typus="comment" subtype="疏_body" id="649" explains="646">
○釋曰：饁者以食遺與也。野食曰饁。舍人曰：「饟，自家之野也。」　○
		</region>
	</paragraph>
	<paragraph index="184">
		<region typus="comment" subtype="注_prefix" id="650" explains="">
【注】「《國語》曰：其妻饁之」。
		</region>
		<region typus="comment" subtype="注_body" id="651" explains="647">
○釋曰：《晉語》云：臼季使，舍於冀野。冀缺耨，其妻饁之，敬，相待如賓。從而問之，冀芮之子，與之歸。既復命，而進之曰：「臣得賢人，敢以告。」是也。
		</region>
	</paragraph>
	<paragraph index="185">
		<region typus="original" subtype="" id="652" explains="">
遷、運，徙也。
		</region>
		<region typus="comment" subtype="" id="653" explains="652">
（今江東通言遷徙。）
		</region>
	</paragraph>
	<paragraph index="186">
		<region typus="comment" subtype="疏_prefix" id="654" explains="">
【疏】「遷、運，徙也」。
		</region>
		<region typus="comment" subtype="疏_body" id="655" explains="652">
○釋曰：皆謂移徙也。《大雅‧皇矣》云：「帝遷明德。」《易》曰：「日月運行。」郭云「今江東通言遷徙」者，時驗而言也。
		</region>
	</paragraph>
	<paragraph index="187">
		<region typus="original" subtype="" id="656" explains="">
秉、拱，執也。
		</region>
		<region typus="comment" subtype="" id="657" explains="656">
（兩手持爲拱。）
		</region>
	</paragraph>
	<paragraph index="188">
		<region typus="comment" subtype="疏_prefix" id="658" explains="">
【疏】「秉、拱，執也」。
		</region>
		<region typus="comment" subtype="疏_body" id="659" explains="656">
○釋曰：皆謂持執也。《周書‧金縢》云：「植璧秉珪。」郭云「兩手持爲拱。」《老子》云：「雖有拱璧。」
		</region>
	</paragraph>
	<paragraph index="189">
		<region typus="original" subtype="" id="660" explains="">
廞、熙，興也。
		</region>
		<region typus="comment" subtype="" id="661" explains="660">
（《書》曰：「庶績咸熙。」廞見《周官》。　○廞，許金切。）
		</region>
	</paragraph>
	<paragraph index="190">
		<region typus="comment" subtype="疏_prefix" id="662" explains="">
【疏】「廞、熙，興也」。
		</region>
		<region typus="comment" subtype="疏_body" id="663" explains="660">
○釋曰：皆謂興作。郭云「《書》曰：庶績咸熙」者，《虞書‧舜典》文。云「廞見《周官》」者，《周官》即《周禮》也。《笙師職》云：「大喪，廞其樂器。」鄭注：「廞，興也。」興謂作之。
		</region>
	</paragraph>
	<paragraph index="191">
		<region typus="original" subtype="" id="664" explains="">
衛、蹶、假，嘉也。
		</region>
		<region typus="comment" subtype="" id="665" explains="664">
（《詩》曰：「《假樂》，嘉成王也。」餘未詳。　○蹶，居衛切。假音暇。）
		</region>
	</paragraph>
	<paragraph index="192">
		<region typus="comment" subtype="疏_prefix" id="666" explains="">
【疏】「衛、蹶、假，嘉也」。
		</region>
		<region typus="comment" subtype="疏_body" id="667" explains="664">
○釋曰：謂嘉美也。郭云「《詩》曰：《假樂》嘉成王也」者，《大雅‧假樂》篇敘也。
		</region>
	</paragraph>
	<paragraph index="193">
		<region typus="original" subtype="" id="668" explains="">
廢、稅、赦，舍也。
		</region>
		<region typus="comment" subtype="" id="669" explains="668">
（《詩》曰：「召伯所稅。」舍，放置。　○舍音舍。）
		</region>
	</paragraph>
	<paragraph index="194">
		<region typus="comment" subtype="疏_prefix" id="670" explains="">
【疏】「廢、稅、赦，舍也」。
		</region>
		<region typus="comment" subtype="疏_body" id="671" explains="668">
○釋曰：皆舍置也。廢者，宣八年《公羊傳》云：「廢其無聲者。」赦者，放置也。《虞書‧舜典》云：「眚災肆赦。」郭云「《詩》曰：召伯所稅」者，《召南‧甘棠》文也。
		</region>
	</paragraph>
	<paragraph index="195">
		<region typus="original" subtype="" id="672" explains="">
棲遲、憩、休、苦、㕟、齂、呬，息也。
		</region>
		<region typus="comment" subtype="" id="673" explains="672">
（棲遲、遊息也。苦勞者，宜止息。憩見《詩》。㕟、齂、呬皆氣息貌。今東齊呼息爲呬也。　○憩，去例切。㕟，苦怪切。齂，詞戒切。呬，許四切。）
		</region>
	</paragraph>
	<paragraph index="196">
		<region typus="comment" subtype="疏_prefix" id="674" explains="">
【疏】「棲遲」至「息也」。
		</region>
		<region typus="comment" subtype="疏_body" id="675" explains="672">
○釋曰：皆止息也。舍人曰：棲鷃，行步之息。郭云：「棲鷃，遊息也。」《陳風‧衡門》云：「衡門之下，可以棲鷃。」憩者，《召南‧甘棠》云：「召伯所憩。」休者，止而息也。《周南‧漢廣》云：「不可休息。」苦者，郭云：「苦勞者，宜止息。」㕟、齂、呬者，郭云：「皆氣息貌。」案《方言》云：「 䭒（消息）、喙、呬，息也。周鄭宋沛之間曰䭒，自關而西、秦晉之間或曰喙，或曰䭒，東齊曰呬。」故郭云「今東齊呼息爲呬也」。
		</region>
	</paragraph>
	<paragraph index="197">
		<region typus="original" subtype="" id="676" explains="">
供、峙、共，具也。
		</region>
		<region typus="comment" subtype="" id="677" explains="676">
（皆謂備具。　○峙，直紀切。供音恭。）
		</region>
	</paragraph>
	<paragraph index="198">
		<region typus="comment" subtype="疏_prefix" id="678" explains="">
【疏】「供、峙、共，具也」。
		</region>
		<region typus="comment" subtype="疏_body" id="679" explains="676">
○釋曰：皆謂備具也。供者，《論語》云：「子路共之。」供、共音義同。峙者，《周書‧費誓》云：「峙乃糗糧。」《周頌‧臣工》云：「庤乃錢鎛。」峙、庤音義同。共者，《小雅‧小旻》云：「靖共爾位。」
		</region>
	</paragraph>
	<paragraph index="199">
		<region typus="original" subtype="" id="680" explains="">
𢜮、憐、惠，愛也。
		</region>
		<region typus="comment" subtype="" id="681" explains="680">
（𢜮，韓、鄭語，今江東通呼爲憐。　○𢜮音某。）
		</region>
	</paragraph>
	<paragraph index="200">
		<region typus="comment" subtype="疏_prefix" id="682" explains="">
【疏】「𢜮、憐、惠，愛也」。
		</region>
		<region typus="comment" subtype="疏_body" id="683" explains="680">
○釋曰：愛謂寵惜也。《方言》云：「憮（亡輔切）、㤿（音掩）、憐、牟，愛也。韓鄭曰憮，晉衛曰㤿，汝潁之間曰憐，宋魯之間曰牟，秦或曰憐。憐，通語也。」故郭云：「𢜮，韓鄭語，今江東通呼爲憐。」𢜮、憮音義同。惠者，仁愛也。《邶‧北風》云：「惠而好我。」
		</region>
	</paragraph>
	<paragraph index="201">
		<region typus="original" subtype="" id="684" explains="">
娠、蠢、震、戁、妯、騷、感、訛、蹶，動也。
		</region>
		<region typus="comment" subtype="" id="685" explains="684">
（娠猶震也。《詩》曰：「憂心且妯」，「無感我帨兮」，「或寢或訛」。蠢、戁、騷、蹶皆搖動貌。　○娠音振。妯音抽。）
		</region>
		<region typus="comment" subtype="" id="688" explains="684,685">
○
		</region>
	</paragraph>
	<paragraph index="202">
		<region typus="comment" subtype="疏_prefix" id="686" explains="">
【疏】「娠蠢」至「動也」。
		</region>
		<region typus="comment" subtype="疏_body" id="687" explains="684">
○釋曰：皆謂動作。娠者，《說文》云：「妊、娠，動也。」郭云「娠猶震也」者，以《大雅‧ 生民》云：「載震載夙。」昭元年《左傳》曰：「邑薑方震大叔。」哀元年《左傳》曰：「後緡方震。」皆謂有身爲震，故云「娠猶震也」。蠢者，郭云：「蠢、戁、騷、蹶皆搖動貌。」《小雅‧采芑》云：「蠢爾蠻荊。」震者，《大雅‧常武》云：「震驚徐方。」戁者，恐動也。《商頌‧長發》云：「不戁不竦。」騷者，《大雅‧常武》云：「徐方繹騷。」蹶者，《大雅‧綿》篇云：「文王蹶厥生。」
		</region>
	</paragraph>
	<paragraph index="203">
		<region typus="comment" subtype="注_prefix" id="689" explains="">
【注】「《詩》曰」至「或訛」。
		</region>
		<region typus="comment" subtype="注_body" id="690" explains="685">
○釋曰：云「《詩》曰：憂心且妯」者，《小雅‧鼓鍾》文。云「無感我帨兮」者，《周南‧野有死麕》文。云「或寢或訛」者，《小雅‧無羊》文。
		</region>
	</paragraph>
	<paragraph index="204">
		<region typus="original" subtype="" id="691" explains="">
覆、察、副，審也。
		</region>
		<region typus="comment" subtype="" id="692" explains="691">
（覆校、察視、副長皆所爲審諦。）
		</region>
	</paragraph>
	<paragraph index="205">
		<region typus="comment" subtype="疏_prefix" id="693" explains="">
【疏】「覆、察、副，審也」。
		</region>
		<region typus="comment" subtype="疏_body" id="694" explains="691">
○釋曰：郭云：「覆校、察視、副長皆所爲審諦。」覆者，《月令‧季春》云：「命舟牧覆舟，五覆五反。」察者，《周書‧呂刑》云：「惟察惟法。」副者，次長之稱。
		</region>
	</paragraph>
	<paragraph index="206">
		<region typus="original" subtype="" id="695" explains="">
契、滅、殄，絕也。
		</region>
		<region typus="comment" subtype="" id="696" explains="695">
（今江東呼刻斷物爲契斷。　○契，苦結反。）
		</region>
	</paragraph>
	<paragraph index="207">
		<region typus="comment" subtype="疏_prefix" id="697" explains="">
【疏】「契、滅、殄，絕也」。
		</region>
		<region typus="comment" subtype="疏_body" id="698" explains="695">
○釋曰：皆謂斷絕。契者，郭云：「今江東呼刻斷爲契斷。」定九年《左傳》曰：「盡借邑人之車，契其軸。」杜注云：「契，刻也。」滅者，《小雅‧正月》云：「寧或滅之。」殄者，《大雅‧桑柔》云：「不殄心憂。」
		</region>
	</paragraph>
	<paragraph index="208">
		<region typus="original" subtype="" id="699" explains="">
郡、臻、仍、乃、侯，乃也。
		</region>
		<region typus="comment" subtype="" id="700" explains="699">
（乃即乃。餘未詳。）
		</region>
	</paragraph>
	<paragraph index="209">
		<region typus="comment" subtype="疏_prefix" id="701" explains="">
【疏】「郡臻」至「乃也」。
		</region>
		<region typus="comment" subtype="疏_body" id="702" explains="699">
○釋曰：乃語辭也。乃、乃音義同。《大雅‧綿》篇云：「乃慰乃止。」是也。
		</region>
	</paragraph>
	<paragraph index="210">
		<region typus="original" subtype="" id="703" explains="">
迪、繇、訓，道也。
		</region>
		<region typus="comment" subtype="" id="704" explains="703">
（義皆見《詩》、《書》。　○繇音由。）
		</region>
	</paragraph>
	<paragraph index="211">
		<region typus="comment" subtype="疏_prefix" id="705" explains="">
【疏】「迪、繇、訓，道也」。
		</region>
		<region typus="comment" subtype="疏_body" id="706" explains="703">
○釋曰：《虞書‧大禹謨》曰：「惠迪吉。」《小雅‧巧言》云：「秩秩大猷。」猷、繇音義同。《周書‧顧命》云：「命汝嗣訓。」
		</region>
	</paragraph>
	<paragraph index="212">
		<region typus="original" subtype="" id="707" explains="">
僉、咸、胥，皆也。
		</region>
		<region typus="comment" subtype="" id="708" explains="707">
（東齊曰胥，見《方言》。　○僉，七廉切。）
		</region>
	</paragraph>
	<paragraph index="213">
		<region typus="comment" subtype="疏_prefix" id="709" explains="">
【疏】「僉、咸、胥，皆也」。
		</region>
		<region typus="comment" subtype="疏_body" id="710" explains="707">
○釋曰：謂衆皆也。《舜典》云：「僉曰：『伯禹作司空。』」《商書》云：「咸有一德。」郭云「東齊曰胥，見《方言》」者，案《方言》云：「僉、胥，皆也。自山而東、五國之郊曰僉，東魯曰胥。」是也。
		</region>
	</paragraph>
	<paragraph index="214">
		<region typus="original" subtype="" id="711" explains="">
育、孟、耆、艾、正、伯，長也。
		</region>
		<region typus="comment" subtype="" id="712" explains="711">
（育、養亦爲長，正、伯皆官長。　○長，丁丈反。）
		</region>
	</paragraph>
	<paragraph index="215">
		<region typus="comment" subtype="疏_prefix" id="713" explains="">
【疏】「育孟」至「長也」。
		</region>
		<region typus="comment" subtype="疏_body" id="714" explains="711">
○釋曰：皆謂長上也。郭云：「育、養亦爲長。」《邶‧谷風》云：「既生既育。」鄭箋云：「育謂長老也。」孟，庶長也。又《周書‧康誥》云：「王若曰孟侯。」孔安國云：「孟，長也，五侯之長。」耆、艾皆老長也。《曲禮》曰：「五十曰艾，服官政。六十曰耆，指使。」正、伯皆官長。《大雅‧雲漢》云：「以戾庶正。」《盤庚》云：「邦伯師長。」
		</region>
	</paragraph>
	<paragraph index="216">
		<region typus="original" subtype="" id="715" explains="">
艾，歷也。
		</region>
		<region typus="comment" subtype="" id="716" explains="715">
（長者多更歷。）
		</region>
	</paragraph>
	<paragraph index="217">
		<region typus="comment" subtype="疏_prefix" id="717" explains="">
【疏】「艾，歷也」。
		</region>
		<region typus="comment" subtype="疏_body" id="718" explains="715">
○釋曰：艾又爲歷。郭云：「長者多更歷。」
		</region>
	</paragraph>
	<paragraph index="218">
		<region typus="original" subtype="" id="719" explains="">
厤、秭、算，數也。
		</region>
		<region typus="comment" subtype="" id="720" explains="719">
（厤，厤數也。今以十億爲秭。《論語》云：「何足算也。」　○秭音姊。算音筭。）
		</region>
		<region typus="comment" subtype="" id="723" explains="719,720">
○
		</region>
	</paragraph>
	<paragraph index="219">
		<region typus="comment" subtype="疏_prefix" id="721" explains="">
【疏】「厤、秭、算，數也」。
		</region>
		<region typus="comment" subtype="疏_body" id="722" explains="719">
○釋曰：皆筭數也。郭云：「厤，厤數也。」推律所生之數。《虞書‧大禹謨》云：「天之厤數在汝躬。」秭者，《周頌豐年》云：「萬億及秭。」毛傳云：「數億至萬曰億。數億至億曰秭。」郭云「今以十億爲秭」者，以時驗而言也。
		</region>
	</paragraph>
	<paragraph index="220">
		<region typus="comment" subtype="注_prefix" id="724" explains="">
【注】「《論語》」至「算也」。
		</region>
		<region typus="comment" subtype="注_body" id="725" explains="720">
○釋曰：案《論語》：「子貢問曰：『今之從政者何如？』子曰：『噫！斗筲之人，何足算也。』」鄭曰：「算，數也。」
		</region>
	</paragraph>
	<paragraph index="221">
		<region typus="original" subtype="" id="726" explains="">
歷，傅也。
		</region>
		<region typus="comment" subtype="" id="727" explains="726">
（傅近。　○歷音厤）
		</region>
	</paragraph>
	<paragraph index="222">
		<region typus="comment" subtype="疏_prefix" id="728" explains="">
【疏】「歷，傅也」。
		</region>
		<region typus="comment" subtype="疏_body" id="729" explains="726">
○釋曰：謂近傅也。隱十一年《左傳》云：「庚辰，傅於許。」
		</region>
	</paragraph>
	<paragraph index="223">
		<region typus="original" subtype="" id="730" explains="">
艾、歷、覛、胥，相也。
		</region>
		<region typus="comment" subtype="" id="731" explains="730">
（覛謂相視也。《公羊傳》曰：「胥盟者何？相盟也。」艾、歷未詳。　○覛音脈。）
		</region>
	</paragraph>
	<paragraph index="224">
		<region typus="comment" subtype="疏_prefix" id="732" explains="">
【疏】「艾歷」至「相也」。
		</region>
		<region typus="comment" subtype="疏_body" id="733" explains="730">
○釋曰：皆謂相共也。覛者，郭云：「覛謂相視也。」《說文》云：「覛，邪視也。」郭云「《公羊傳》曰：胥盟者何？相盟也」者，桓三年文。
		</region>
	</paragraph>
	<paragraph index="225">
		<region typus="original" subtype="" id="734" explains="">
乂、亂、靖、神、弗、淈，治也。
		</region>
		<region typus="comment" subtype="" id="735" explains="734">
（《論語》曰：「予有亂臣十人。」淈，《書》敘作汨，音同耳。神，未詳。餘見《詩》、《書》。　○淈音骨。）
		</region>
	</paragraph>
	<paragraph index="226">
		<region typus="comment" subtype="注_prefix" id="736" explains="">
【注】「《論語》」至「《詩》、《書》」。
		</region>
		<region typus="comment" subtype="注_body" id="737" explains="735">
○釋曰：皆治理也。舍人曰：「亂，義之治也。」孫炎曰：「亂，治之理也。」 云「《論語》曰：予有亂臣十人」者，《泰伯》篇文也。「淈，《書》敘作汨，音同耳」者，《虞書》敘云：「帝釐下土，方設居方，別生分類，作《汨作》。」孔傳云：「汨，治。作，興也。言其治民之功興，故爲《汨作》之篇，亡。」云「餘並見《詩》、《書》」者，《舜典》云：「有能俾乂？」《小雅‧菀柳》云：「俾予靖之。」《大雅‧生民》云：「茀厥豐草。」弗、茀音義同。
		</region>
	</paragraph>
	<paragraph index="227">
		<region typus="original" subtype="" id="738" explains="">
頤、艾、育，養也。
		</region>
		<region typus="comment" subtype="" id="739" explains="738">
（汝潁梁宋之間曰艾，《方言》云。）
		</region>
	</paragraph>
	<paragraph index="228">
		<region typus="comment" subtype="疏_prefix" id="740" explains="">
【疏】「頤、艾、育，養也」。
		</region>
		<region typus="comment" subtype="疏_body" id="741" explains="738">
○釋曰：頤者，《易》曰：「頤貞吉。」育者，《易‧無妄》：「象曰：先王以茂對時育萬物。」郭云「汝潁梁宋之間曰艾，《方言》云」者，案《方言》云：「台、胎、陶、鞠，養也。晉衛燕趙曰台（音頤），陳楚韓鄭之間曰鞠，秦或曰陶，汝潁梁宋之間曰胎，或曰艾。」是也。
		</region>
	</paragraph>
	<paragraph index="229">
		<region typus="original" subtype="" id="742" explains="">
汱、渾、隕，墜也。
		</region>
		<region typus="comment" subtype="" id="743" explains="742">
（汱、渾皆水落貌。　○汱，姑犬切。渾，故本切。）
		</region>
	</paragraph>
	<paragraph index="230">
		<region typus="comment" subtype="疏_prefix" id="744" explains="">
【疏】「汱、渾、隕，墜也」。
		</region>
		<region typus="comment" subtype="疏_body" id="745" explains="742">
○釋曰：皆墜落也。郭云：「汱、渾皆水落貌。」《春秋》僖公十六年經云：「星隕如雨。」
		</region>
	</paragraph>
	<paragraph index="231">
		<region typus="original" subtype="" id="746" explains="">
際、接、翜，捷也。
		</region>
		<region typus="comment" subtype="" id="747" explains="746">
（捷謂相接續也。　○翜，所甲切。）
		</region>
	</paragraph>
	<paragraph index="232">
		<region typus="comment" subtype="疏_prefix" id="748" explains="">
【疏】「際、接、翜，捷也」。
		</region>
		<region typus="comment" subtype="疏_body" id="749" explains="746">
○釋曰：郭云：「捷謂相接續也。」際者相會之捷也。」《左傳》曰：「爾未際也。」《小雅‧菀柳》云：「無自瘵焉。」鄭箋云：「瘵，接也。」接者，《曾子問》云：「接祭而已。」謂捷速而祭也。翜者未詳。
		</region>
	</paragraph>
	<paragraph index="233">
		<region typus="original" subtype="" id="750" explains="">
毖、神、溢，慎也。
		</region>
		<region typus="comment" subtype="" id="751" explains="750">
（神未詳。餘見《詩》、《書》。　○毖音袐）
		</region>
	</paragraph>
	<paragraph index="234">
		<region typus="comment" subtype="疏_prefix" id="752" explains="">
【疏】「毖、神、溢，慎也」。
		</region>
		<region typus="comment" subtype="疏_body" id="753" explains="750">
○釋曰：謂謹慎也。毖者，《周官‧洛誥》云：「夙夜毖祀。」溢者，舍人曰：「溢，行之慎。」《周頌‧維天之命》云：「假以溢我。」故注云「見《詩》、《書》。」
		</region>
	</paragraph>
	<paragraph index="235">
		<region typus="original" subtype="" id="754" explains="">
鬱陶、繇，喜也。
		</region>
		<region typus="comment" subtype="" id="755" explains="754">
（《孟子》曰：「鬱陶思君。」《禮記》曰：「人喜則斯陶，陶斯詠，詠斯猶。」猶即繇也。古今字耳。　○繇音由。）
		</region>
	</paragraph>
	<paragraph index="236">
		<region typus="comment" subtype="疏_prefix" id="756" explains="">
【疏】「鬱陶、繇，喜也」。
		</region>
		<region typus="comment" subtype="疏_body" id="757" explains="754">
○釋曰：皆謂歡悅。鬱陶者，心初悅而未暢之意也。
		</region>
	</paragraph>
	<paragraph index="237">
		<region typus="comment" subtype="注_prefix" id="758" explains="">
【注】「《孟子》」 至「字耳」。
		</region>
		<region typus="comment" subtype="注_body" id="759" explains="755">
○釋曰：云「《孟子》曰：鬱陶思君」者，案《孟子》云：「象往入舜官，舜在床琴。曰：『鬱陶思君爾。』忸怩。」趙氏注云：「象見舜生在床鼓琴，愕然，反辭曰：『我鬱陶思君，故來。』爾，辭也。忸怩而慚，是其情也。」云「《禮記》曰：人喜則斯陶，陶斯詠，詠斯猶」者，下《檀弓》文。鄭注云：「陶，鬱陶也。詠，嘔也。猶當爲搖聲之誤也。搖謂身動搖也。秦人猶、搖聲相近。」云「猶即繇也，古今字耳」者，言《禮記》「猶」即此經「繇」也，古今字異耳。
		</region>
	</paragraph>
	<paragraph index="238">
		<region typus="original" subtype="" id="760" explains="">
馘、穧，獲也。
		</region>
		<region typus="comment" subtype="" id="761" explains="760">
（今以獲賊耳爲馘，獲禾爲穧。並見《詩》。　○馘，古獲切。穧，才細切。）
		</region>
	</paragraph>
	<paragraph index="239">
		<region typus="comment" subtype="疏_prefix" id="762" explains="">
【疏】「馘、穧，獲也」。
		</region>
		<region typus="comment" subtype="疏_body" id="763" explains="760">
○釋曰：皆謂克獲也。郭云「今以獲賊耳爲馘」者，《大雅‧ 皇矣》云：「攸馘安安。」毛傳云：「不服者殺而獻其左耳曰馘。」《魯頌‧泮水》云：「在泮獻馘。」鄭箋云：「馘，所格者之左耳，皆謂臨陳格殺之，而取其耳也。」云「獲禾爲穧」者，《小雅‧大田》云：「此有不斂穧。」穧者，禾之鋪而未束，故云「獲禾爲穧」。是並見《詩》也。
		</region>
	</paragraph>
	<paragraph index="240">
		<region typus="original" subtype="" id="764" explains="">
阻、艱，難也。
		</region>
		<region typus="comment" subtype="" id="765" explains="764">
（皆險難。　○難，乃旦切。）
		</region>
	</paragraph>
	<paragraph index="241">
		<region typus="comment" subtype="疏_prefix" id="766" explains="">
【疏】「阻、艱，難也」。
		</region>
		<region typus="comment" subtype="疏_body" id="767" explains="764">
○釋曰：皆險難也。《秦風‧蒹葭》云：「道阻且長。」《商書‧說命》云：「非知之艱。」
		</region>
	</paragraph>
	<paragraph index="242">
		<region typus="original" subtype="" id="768" explains="">
剡、㗉，利也。
		</region>
		<region typus="comment" subtype="" id="769" explains="768">
（詩曰：「以我剡耜。」　○剡，羊冉切。㗉音略。）
		</region>
	</paragraph>
	<paragraph index="243">
		<region typus="comment" subtype="疏_prefix" id="770" explains="">
【疏】「剡、㗉，利也」。
		</region>
		<region typus="comment" subtype="疏_body" id="771" explains="768">
○釋曰：皆耜之利也。《小雅‧大田》云：「以我覃耜。」剡、覃音義同。《周頌‧載芟》云：「有略其耜。」㗉、略音義同。
		</region>
	</paragraph>
	<paragraph index="244">
		<region typus="original" subtype="" id="772" explains="">
允、任、壬，佞也。
		</region>
		<region typus="comment" subtype="" id="773" explains="772">
（《書》曰：「而難任人。」允信者，佞人似信。壬猶任也。　○任，壬林切。）
		</region>
	</paragraph>
	<paragraph index="245">
		<region typus="comment" subtype="疏_prefix" id="774" explains="">
【疏】「允、任、壬，佞也」。
		</region>
		<region typus="comment" subtype="疏_body" id="775" explains="772">
○釋曰：皆謂諂佞也。允，信也。佞人似信。任者，孫炎云：「似可任之佞也。」《虞書‧舜典》云：「而難任人。」壬猶任也。《皋陶謨》云：「何畏乎巧言、令色、孔壬？」
		</region>
	</paragraph>
	<paragraph index="246">
		<region typus="original" subtype="" id="776" explains="">
俾、拚、抨，使也。
		</region>
		<region typus="comment" subtype="" id="777" explains="776">
皆謂使令。見《詩》。
		</region>
		<region typus="original" subtype="" id="778" explains="">
俾、拚、抨、使，從也。
		</region>
		<region typus="comment" subtype="" id="779" explains="776,777,778">
（四者又爲隨從。　○拚，北萌切。抨，烹。）
		</region>
	</paragraph>
	<paragraph index="247">
		<region typus="comment" subtype="疏_prefix" id="780" explains="">
【疏】「俾、拚、抨，使也」至「從也」。
		</region>
		<region typus="comment" subtype="疏_body" id="781" explains="776,778">
○釋曰：皆謂使令、隨從也。郭云「見《詩》」者，《魯頌‧閟宮》云：「俾爾熾而昌。」《大雅‧桑柔》云：「荓雲不逮。」拚、荓音義同，抨義亦同。此皆爲使令也。俾、拚、抨、使四者又爲隨從。
		</region>
	</paragraph>
	<paragraph index="248">
		<region typus="original" subtype="" id="782" explains="">
儴、仍，因也。
		</region>
		<region typus="comment" subtype="" id="783" explains="782">
（皆謂因緣。　○儴音穰。）
		</region>
	</paragraph>
	<paragraph index="249">
		<region typus="comment" subtype="疏_prefix" id="784" explains="">
【疏】「儴、仍，因也」。
		</region>
		<region typus="comment" subtype="疏_body" id="785" explains="782">
○釋曰：皆因緣也。《費誓》曰：「無敢寇攘。」鄭注云：「因其亡失曰攘。」儴、攘音義同。施博士讀曰襄。《周書‧君奭》云：「襄我二人。」郭無明說，義得兩通。《論語》云：「仍舊貫。」
		</region>
	</paragraph>
	<paragraph index="250">
		<region typus="original" subtype="" id="786" explains="">
董、督，正也。
		</region>
		<region typus="comment" subtype="" id="787" explains="786">
（皆謂禦正。）
		</region>
	</paragraph>
	<paragraph index="251">
		<region typus="comment" subtype="疏_prefix" id="788" explains="">
【疏】「董、督，正也」。
		</region>
		<region typus="comment" subtype="疏_body" id="789" explains="786">
○釋曰：皆謂禦正也。《虞書‧大禹謨》云：「董之用威。」《春秋》僖公十二年《左傳》云：「謂督不忘。」
		</region>
	</paragraph>
	<paragraph index="252">
		<region typus="original" subtype="" id="790" explains="">
享，孝也。
		</region>
		<region typus="comment" subtype="" id="791" explains="790">
（享祀，孝道。）
		</region>
	</paragraph>
	<paragraph index="253">
		<region typus="comment" subtype="疏_prefix" id="792" explains="">
【疏】「享，孝也」。
		</region>
		<region typus="comment" subtype="疏_body" id="793" explains="790">
○釋曰：享祀，孝道也。《小雅‧南山》云：「享於祖考。」
		</region>
	</paragraph>
	<paragraph index="254">
		<region typus="original" subtype="" id="794" explains="">
珍、享，獻也。
		</region>
		<region typus="comment" subtype="" id="795" explains="794">
（珍物宜獻。《穀梁傳》曰：「諸侯不享覲。」）
		</region>
	</paragraph>
	<paragraph index="255">
		<region typus="comment" subtype="疏_prefix" id="796" explains="">
【疏】「珍、享，獻也」。
		</region>
		<region typus="comment" subtype="疏_body" id="797" explains="794">
○釋曰：致物於尊者曰獻。珍者，珍物宜獻也。享者，《周禮‧大行人》云：「廟中將幣三享。」鄭司農云：「三享，三獻也。」郭云「《穀梁傳》曰：諸侯不享覲」者，隱五年文。
		</region>
	</paragraph>
	<paragraph index="256">
		<region typus="original" subtype="" id="798" explains="">
縱、縮，亂也。
		</region>
		<region typus="comment" subtype="" id="799" explains="798">
（縱放、掣縮，皆亂法也。）
		</region>
	</paragraph>
	<paragraph index="257">
		<region typus="comment" subtype="疏_prefix" id="800" explains="">
【疏】「縱、縮，亂也」。
		</region>
		<region typus="comment" subtype="疏_body" id="801" explains="798">
○釋曰：放縱、掣縮，皆亂法也。《大雅‧民勞》云：「無縱詭隨。」
		</region>
	</paragraph>
	<paragraph index="258">
		<region typus="original" subtype="" id="802" explains="">
探、篡、俘，取也。
		</region>
		<region typus="comment" subtype="" id="803" explains="802">
（《書》曰：「俘厥寶玉。」篡者，奪取也。探者，摸取也。　○探音貪。篡，初患切。俘音孚。）
		</region>
		<region typus="comment" subtype="" id="806" explains="802,803">
○
		</region>
	</paragraph>
	<paragraph index="259">
		<region typus="comment" subtype="疏_prefix" id="804" explains="">
【疏】「探、篡、俘，取也」。
		</region>
		<region typus="comment" subtype="疏_body" id="805" explains="802">
○釋曰：郭云：「探者，摸取也。篡者，奪取也。」李巡曰：「囚敵曰俘。伐執之曰取。」
		</region>
	</paragraph>
	<paragraph index="260">
		<region typus="comment" subtype="注_prefix" id="807" explains="">
【注】「書曰」至「取也」。
		</region>
		<region typus="comment" subtype="注_body" id="808" explains="803">
○云「 書曰：俘厥寶玉」者，《商書》敘云：「夏師敗績，湯遂從之，遂伐三朡，俘厥寶玉。」孔氏云：「俘，取也。」
		</region>
	</paragraph>
	<paragraph index="261">
		<region typus="original" subtype="" id="809" explains="">
徂、在，存也。
		</region>
		<region typus="comment" subtype="" id="810" explains="809">
（以徂爲存，猶以亂爲治，以曩爲曏，以故爲今。此皆詁訓義有反覆旁通，美惡不嫌同名。）
		</region>
	</paragraph>
	<paragraph index="262">
		<region typus="comment" subtype="疏_prefix" id="811" explains="">
【疏】「徂、在，存也」。
		</region>
		<region typus="comment" subtype="疏_body" id="812" explains="809">
○釋曰：《鄭風‧出其東門》：「匪我思且。」鄭箋云：「非我思存也。」徂、且音義同。在訓存者，常語也。上云：「徂，往也。」往則非存，故郭氏引類以曉人也。云「美惡不嫌同名」者，案隱七年《公羊傳》云：「貴賤不嫌同號，美惡不嫌同辭。」何休云：「若繼體君亦稱即位，繼弑君亦稱即位，皆有起文美惡不嫌同辭。」是也。若此篇往也、死也，亦稱徂，是惡也；存也，亦稱徂，是美也。各有其義，故稱「美惡不嫌同名」。
		</region>
	</paragraph>
	<paragraph index="263">
		<region typus="original" subtype="" id="813" explains="">
在、存、省、士，察也。
		</region>
		<region typus="comment" subtype="" id="814" explains="813">
（《書》曰：「在璿璣玉衡。」士，理官，亦主聽察。存即在。）
		</region>
	</paragraph>
	<paragraph index="264">
		<region typus="comment" subtype="疏_prefix" id="815" explains="">
【疏】「在存」至「察也」。
		</region>
		<region typus="comment" subtype="疏_body" id="816" explains="813">
○釋曰：謂審察也。《虞書‧舜典》云：「在璿璣玉衡，以齊七政。」存即在也。省謂視察。《論語》云：「吾日三省吾身。」士者，理獄之官，亦主聽察。《虞書‧舜典》：「舜命皋陶云：汝作士。」
		</region>
	</paragraph>
	<paragraph index="265">
		<region typus="original" subtype="" id="817" explains="">
烈、枿，餘也。
		</region>
		<region typus="comment" subtype="" id="818" explains="817">
（晉衛之間曰蘖，陳鄭之間曰烈。　○枿，五割反。）
		</region>
	</paragraph>
	<paragraph index="266">
		<region typus="comment" subtype="疏_prefix" id="819" explains="">
【疏】「烈、枿，餘也」。
		</region>
		<region typus="comment" subtype="疏_body" id="820" explains="817">
○釋曰：謂遺餘也。《詩‧大雅‧ 雲漢》敘云：「宣王承厲王之烈。」李巡曰：「枿，槁木之遺也。」《商書‧盤庚》云：「若顛木之有由蘖。」枿、蘖音義同。郭云「晉衛之間曰蘖，陳衛之間曰烈」者，《方言》文。
		</region>
	</paragraph>
	<paragraph index="267">
		<region typus="original" subtype="" id="821" explains="">
迓，迎也。
		</region>
		<region typus="comment" subtype="" id="822" explains="821">
（《公羊傳》曰：「跛者迓跛者。」）
		</region>
		<region typus="comment" subtype="" id="825" explains="821,822">
○
		</region>
	</paragraph>
	<paragraph index="268">
		<region typus="comment" subtype="疏_prefix" id="823" explains="">
【疏】「迓，迎也」。
		</region>
		<region typus="comment" subtype="疏_body" id="824" explains="821">
○釋曰：謂相逢迎也。
		</region>
	</paragraph>
	<paragraph index="269">
		<region typus="comment" subtype="注_prefix" id="826" explains="">
【注】「《公羊》」至「跛者」。
		</region>
		<region typus="comment" subtype="注_body" id="827" explains="822">
○釋曰：云「《公羊傳》曰：跛者迓跛者」，此成二年傳文。案彼云：「晉郤克與臧孫許同時而聘於齊。蕭同侄子者，齊君之母也；踴於棓而窺客，則客或跛或眇。於是使跛者迓跛者，眇者迓眇者。」是也。引之以證迓爲迎也。宣三年《左傳》曰：「狂狡輅鄭人。」杜注云：「輅，迎也。」《周禮‧秋官》有訝士，及《聘禮》云：「厥明，訝於館。」鄭注皆云：「訝，迎也。」《召南‧鵲巢》云：「百兩禦之。」鄭注云：「禦，迎也。」字形雖別，音義實同。蓋以作非一人，致茲異也。當以迓爲正字，餘皆假借。
		</region>
	</paragraph>
	<paragraph index="270">
		<region typus="original" subtype="" id="828" explains="">
元、良，首也。
		</region>
		<region typus="comment" subtype="" id="829" explains="828">
（《左傳》曰：「狄人歸先軫之元。」良，未聞。）
		</region>
	</paragraph>
	<paragraph index="271">
		<region typus="comment" subtype="疏_prefix" id="830" explains="">
【疏】「元、良，首也」。
		</region>
		<region typus="comment" subtype="疏_body" id="831" explains="828">
○釋曰：謂頭首也。郭云「《左傳》曰：狄人歸先軫之元」者，僖三十三年，「狄伐晉，及箕。八月戊午，晉侯敗狄於箕。郤缺獲白狄子。先軫曰：『匹夫逞志於君而無討，敢不自討乎？』免胄入狄師，死焉。狄人歸其元，面如生。」是也。又證元爲首。良，未詳。
		</region>
	</paragraph>
	<paragraph index="272">
		<region typus="original" subtype="" id="832" explains="">
薦、摯，臻也。
		</region>
		<region typus="comment" subtype="" id="833" explains="832">
（薦，進也。摯，至也。故皆爲臻至也。　○薦，曹練切。）
		</region>
	</paragraph>
	<paragraph index="273">
		<region typus="comment" subtype="疏_prefix" id="834" explains="">
【疏】「薦、摯，臻也」。
		</region>
		<region typus="comment" subtype="疏_body" id="835" explains="832">
○釋曰：臻，至也。薦進、執摯皆所以表至也。
		</region>
	</paragraph>
	<paragraph index="274">
		<region typus="original" subtype="" id="836" explains="">
賡、揚，續也。
		</region>
		<region typus="comment" subtype="" id="837" explains="836">
（《書》曰：「乃賡載歌。」揚，未詳。　○賡，古孟切。）
		</region>
	</paragraph>
	<paragraph index="275">
		<region typus="comment" subtype="疏_prefix" id="838" explains="">
【疏】「賡、揚，續也」。
		</region>
		<region typus="comment" subtype="疏_body" id="839" explains="836">
○釋曰：謂相繼續也。郭云「《書》曰：乃賡載歌」者，《虞書‧益稷》文。
		</region>
	</paragraph>
	<paragraph index="276">
		<region typus="original" subtype="" id="840" explains="">
祔、祪，祖也。
		</region>
		<region typus="comment" subtype="" id="841" explains="840">
（祔，付也。付新死者於祖廟。祪，毀廟主。　○祪音鬼。）
		</region>
	</paragraph>
	<paragraph index="277">
		<region typus="comment" subtype="疏_prefix" id="842" explains="">
【疏】「祔、祪，祖也」。
		</region>
		<region typus="comment" subtype="疏_body" id="843" explains="840">
○釋曰：謂先祖也。說文云：「祔，後死者合食於先祖也。」郭云：「祔，付也，付新死者於祖廟。」《士虞記》云：「明日於其班祔。」毀廟之主名祪。
		</region>
	</paragraph>
	<paragraph index="278">
		<region typus="original" subtype="" id="844" explains="">
即，尼也。
		</region>
		<region typus="comment" subtype="" id="845" explains="844">
（即猶今也。尼者近也。《屍子》曰：「悅尼而來遠。」　○尼，女乙切。）
		</region>
	</paragraph>
	<paragraph index="279">
		<region typus="comment" subtype="疏_prefix" id="846" explains="">
【疏】「即，尼也」。
		</region>
		<region typus="comment" subtype="疏_body" id="847" explains="844">
○釋曰：尼，近也。言即今相近也。
		</region>
	</paragraph>
	<paragraph index="280">
		<region typus="original" subtype="" id="848" explains="">
尼，定也。
		</region>
		<region typus="comment" subtype="" id="849" explains="848">
（尼者止也，止亦定。）
		</region>
	</paragraph>
	<paragraph index="281">
		<region typus="comment" subtype="疏_prefix" id="850" explains="">
【疏】「尼，定也」。
		</region>
		<region typus="comment" subtype="疏_body" id="851" explains="848">
○釋曰：尼詁爲止，止即定。舍人曰：尼者私之定也。
		</region>
	</paragraph>
	<paragraph index="282">
		<region typus="original" subtype="" id="852" explains="">
邇、幾、匿，近也。
		</region>
		<region typus="comment" subtype="" id="853" explains="852">
（匿，親近也。　○幾音機。匿，女乙切。）
		</region>
	</paragraph>
	<paragraph index="283">
		<region typus="comment" subtype="疏_prefix" id="854" explains="">
【疏】「邇、幾、匿，近也」。
		</region>
		<region typus="comment" subtype="疏_body" id="855" explains="852">
○釋曰：皆謂殆近也。邇者，《鄭風‧東門之墠》云：「其室則邇。」幾者，《聘義》曰：「日幾中而後禮成。」匿者，郭云：「親近也。」《小雅‧菀柳》云：「無自匿焉。」
		</region>
	</paragraph>
	<paragraph index="284">
		<region typus="original" subtype="" id="856" explains="">
妥、安，坐也。
		</region>
		<region typus="comment" subtype="" id="857" explains="856">
（《禮記》曰：「妥而後傳命。」　○妥，他可切。）
		</region>
		<region typus="comment" subtype="" id="860" explains="856,857">
○
		</region>
	</paragraph>
	<paragraph index="285">
		<region typus="comment" subtype="疏_prefix" id="858" explains="">
【疏】「妥、安，坐也」。
		</region>
		<region typus="comment" subtype="疏_body" id="859" explains="856">
○釋曰：妥定之坐也。
		</region>
	</paragraph>
	<paragraph index="286">
		<region typus="comment" subtype="注_prefix" id="861" explains="">
【注】「《禮記》」至「傳命」。
		</region>
		<region typus="comment" subtype="注_body" id="862" explains="857">
○釋曰：云：「《禮記》曰：妥而後傳命」者，案《士相見禮》云：「凡言非對也，妥而後傳言。」鄭注云：「凡言，謂巳爲君言事也。妥，安坐也。傳言，猶出言也。」此言「《禮記》曰：妥而後傳命」者，傳寫誤也。或所見本異。
		</region>
	</paragraph>
	<paragraph index="287">
		<region typus="original" subtype="" id="863" explains="">
貉、縮，綸也。
		</region>
		<region typus="comment" subtype="" id="864" explains="863">
（綸者繩也，謂牽縛縮貉之。今俗語亦然。　○貉音陌。）
		</region>
	</paragraph>
	<paragraph index="288">
		<region typus="comment" subtype="疏_prefix" id="865" explains="">
【疏】「貉、縮，綸也」。
		</region>
		<region typus="comment" subtype="疏_body" id="866" explains="863">
○釋曰：郭云：「縮者繩也，謂牽縛縮貉之。」今俗語亦然。」據時驗而言也。《大雅‧綿》篇云：「其繩則直，縮板以載。」
		</region>
	</paragraph>
	<paragraph index="289">
		<region typus="original" subtype="" id="867" explains="">
貉、嗼、安，定也。
		</region>
		<region typus="comment" subtype="" id="868" explains="867">
（皆靜定。見《詩》。　○嗼音莫。）
		</region>
	</paragraph>
	<paragraph index="290">
		<region typus="comment" subtype="疏_prefix" id="869" explains="">
【疏】「貉、嗼、安，定也」。
		</region>
		<region typus="comment" subtype="疏_body" id="870" explains="867">
○釋曰：皆靜定也。《大雅‧ 皇矣》云：「貊其德音。」毛傳云：「貉，靜也。」鄭箋云：「德應和曰貉。」嗼者，《皇矣》又云：「求民之莫。」鄭箋云：「求民之定。」謂所歸就也。貉貊、嗼莫音義同。安者，《小雅‧斯幹》云：「乃安斯寢。」
		</region>
	</paragraph>
	<paragraph index="291">
		<region typus="original" subtype="" id="871" explains="">
伊，維也。
		</region>
		<region typus="comment" subtype="" id="872" explains="871">
發語辭。
		</region>
		<region typus="original" subtype="" id="873" explains="">
伊、維，侯也。
		</region>
		<region typus="comment" subtype="" id="874" explains="871,872,873">
（《詩》曰：「侯誰在矣。」互相訓。）
		</region>
	</paragraph>
	<paragraph index="292">
		<region typus="comment" subtype="疏_prefix" id="875" explains="">
【疏】「伊維也」至「侯也」。
		</region>
		<region typus="comment" subtype="疏_body" id="876" explains="871,873">
○釋曰：皆發語辭。轉互相訓。《邶‧谷風》云：「伊餘來塈。」《大雅‧大明》云：「維此文王。」《小雅‧六月》云：「侯誰在矣。」
		</region>
	</paragraph>
	<paragraph index="293">
		<region typus="original" subtype="" id="877" explains="">
時、寔，是也。
		</region>
		<region typus="comment" subtype="" id="878" explains="877">
（《公羊傳》曰：「寔來者何？是來也。」　○寔音石。）
		</region>
	</paragraph>
	<paragraph index="294">
		<region typus="comment" subtype="疏_prefix" id="879" explains="">
【疏】「時、寔，是也」。
		</region>
		<region typus="comment" subtype="疏_body" id="880" explains="877">
○釋曰：是，此也。《秦風‧駟驖》云：「奉時辰牡。」郭云「《公羊傳》曰：寔來者何？是來也」者，案《春秋》桓五年「冬，州公如曹」。六年「春，正月，寔來」。《公羊傳》曰：「『寔來』者何？猶曰『是人來』 也。」引之證寔爲是也。
		</region>
	</paragraph>
	<paragraph index="295">
		<region typus="original" subtype="" id="881" explains="">
卒、猷、假、輟，已也。
		</region>
		<region typus="comment" subtype="" id="882" explains="881">
（猷、假未詳。　○卒，子恤切。輟，丁劣切。）
		</region>
	</paragraph>
	<paragraph index="296">
		<region typus="comment" subtype="疏_prefix" id="883" explains="">
【疏】「卒猷」至「已也」。
		</region>
		<region typus="comment" subtype="疏_body" id="884" explains="881">
○釋曰：皆謂終已也。卒者，終盡之巳也。輟，止巳也。《論語》曰：「耰而不輟。」
		</region>
	</paragraph>
	<paragraph index="297">
		<region typus="original" subtype="" id="885" explains="">
求、酋、在、卒、就，終也。
		</region>
		<region typus="comment" subtype="" id="886" explains="885">
（《詩》曰：「嗣先公爾酋矣。」成就亦終也。其餘未詳。　○酋，在由切。）
		</region>
	</paragraph>
	<paragraph index="298">
		<region typus="comment" subtype="疏_prefix" id="887" explains="">
【疏】「求酋」至「終也」。
		</region>
		<region typus="comment" subtype="疏_body" id="888" explains="885">
○釋曰：皆謂終盡也。求者，《大雅‧下武》云：「世德作求。」郭云「《詩》曰：嗣先公爾酋矣」者，《大雅‧卷阿》文。卒者，《邶風‧日月》云：「畜我不卒。」就者，凡事物成就亦終也。
		</region>
	</paragraph>
	<paragraph index="299">
		<region typus="original" subtype="" id="889" explains="">
崩、薨、無祿、卒、徂落、殪，死也。
		</region>
		<region typus="comment" subtype="" id="890" explains="889">
（古者死亡，尊卑同稱耳，故《尚書》堯曰「徂落」，舜曰「陟方乃死」。　○薨，呼弘切。殪，於計切。）
		</region>
	</paragraph>
	<paragraph index="300">
		<region typus="comment" subtype="疏_prefix" id="891" explains="">
【疏】「崩薨」至「死也」。
		</region>
		<region typus="comment" subtype="疏_body" id="892" explains="889">
○釋曰：此皆死之別稱也。《曲禮》曰：「天子死曰崩，諸侯曰薨，大夫曰卒，士曰不祿，庶人曰死。」鄭注云：「異死名也。爲人褻其無知若猶不同然也。自上顛壞曰崩。薨，顛壞之聲。卒，終也。不祿，不終其祿。其之言澌也，精神澌盡也。又曰：「壽考曰卒，短折曰不祿。」鄭注云：「祿謂有德行，任爲大夫、士而不爲者，老而死，從大夫之稱；少而死，從士之稱。」此云「無祿」者，即彼之「不祿」 也。徂落者，李巡曰：「徂落，堯死之稱。」郭云：「古者死亡，尊卑同稱耳，故《尚書》堯曰徂落，舜曰陟方乃死」者，皆《虞書‧舜典》文也。謂之徂落者，蓋徂爲往也，言人命盡而往落者，若草木葉落也。殪者，案隱九年《左傳》云：「衷戎師，前後擊之，盡殪。」杜注云：「殪，死也。」
		</region>
	</paragraph>
</text>
