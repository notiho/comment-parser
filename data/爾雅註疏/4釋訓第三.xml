<?xml version='1.0' encoding='UTF-8'?>
<text title="爾雅註疏" section="釋訓第三" juan="4" original_title="爾雅">
	<paragraph index="0">
		<region typus="original" subtype="title" id="2067" explains="">
爾雅註疏 釋訓第三
		</region>
	</paragraph>
	<paragraph index="1">
		<region typus="comment" subtype="疏_prefix" id="2068" explains="">
【疏】
		</region>
		<region typus="comment" subtype="疏_body" id="2069" explains="2067">
釋曰：案《釋詁》云：「訓，道也。」《周禮·地官》有土訓、誦訓。鄭司農注云：「謂以遠方土地所生異物以告道王也。」後鄭云：「玄謂能訓說土地善惡之勢，誦訓能訓說四方所誦習，及人所作為，及時事。」然則此篇以物之事、義、形、貌告道人也，故曰「釋訓」。案此所釋，多釋《詩》文，故郭氏即以《詩》義解之。
		</region>
	</paragraph>
	<paragraph index="2">
		<region typus="original" subtype="" id="2070" explains="">
明明、斤斤，察也。
		</region>
		<region typus="comment" subtype="" id="2071" explains="2070">
（皆聰明鑒察。○斤，居覲反。）
		</region>
	</paragraph>
	<paragraph index="3">
		<region typus="comment" subtype="疏_prefix" id="2072" explains="">
【疏】「明明、斤斤，察也」。
		</region>
		<region typus="comment" subtype="疏_body" id="2073" explains="2070">
○釋曰：舍人曰：「明明言其明甚。」孫炎曰：「明明，性理之察也。」《大雅·常武》云：「赫赫明明。」舍人：「斤斤，物精詳之察也。」孫炎曰：「斤斤，重慎之察也。」《周頌·執競》云：「斤斤其明。」明鑒察也。
		</region>
	</paragraph>
	<paragraph index="4">
		<region typus="original" subtype="" id="2074" explains="">
條條、秩秩，智也。
		</region>
		<region typus="comment" subtype="" id="2075" explains="2074">
（皆智思深長。○條，由。）
		</region>
	</paragraph>
	<paragraph index="5">
		<region typus="comment" subtype="疏_prefix" id="2076" explains="">
【疏】「條條、秩秩，智也」。
		</region>
		<region typus="comment" subtype="疏_body" id="2077" explains="2074">
○釋曰：皆智思深長也。《小雅·賓之初筵》云：「左右秩秩。」言其威儀審智不失禮也。
		</region>
	</paragraph>
	<paragraph index="6">
		<region typus="original" subtype="" id="2078" explains="">
穆穆、肅肅，敬也。
		</region>
		<region typus="comment" subtype="" id="2079" explains="2078">
（皆容儀謹敬。）
		</region>
	</paragraph>
	<paragraph index="7">
		<region typus="comment" subtype="疏_prefix" id="2080" explains="">
【疏】「穆穆、肅肅，敬也」。
		</region>
		<region typus="comment" subtype="疏_body" id="2081" explains="2078">
○釋曰《周頌·雝》篇云：「有來雝雝，至止肅肅。相維辟公，天子穆穆。」此皆禘祭之時容儀謹敬也。
		</region>
	</paragraph>
	<paragraph index="8">
		<region typus="original" subtype="" id="2082" explains="">
諸諸、便便，辯也。
		</region>
		<region typus="comment" subtype="" id="2083" explains="2082">
（皆言辭辯給。○便，婢綿反。）
		</region>
	</paragraph>
	<paragraph index="9">
		<region typus="comment" subtype="疏_prefix" id="2084" explains="">
【疏】「諸諸、便便，辯也」。
		</region>
		<region typus="comment" subtype="疏_body" id="2085" explains="2082">
○釋曰：皆言辭辯給也。《論語》云：「便便言。」《小雅·采菽》云：「平平左右。」毛傳云：「平平，辯治也。」便、平，古今字。
		</region>
	</paragraph>
	<paragraph index="10">
		<region typus="original" subtype="" id="2086" explains="">
肅肅、翼翼，恭也。
		</region>
		<region typus="comment" subtype="" id="2087" explains="2086">
皆恭敬。
		</region>
	</paragraph>
	<paragraph index="11">
		<region typus="comment" subtype="疏_prefix" id="2088" explains="">
【疏】「肅肅、翼翼，恭也」。
		</region>
		<region typus="comment" subtype="疏_body" id="2089" explains="2086">
○釋曰：皆恭敬也。《大雅·思齊》云：「肅肅在廟。」《大明》云：「維此文王，小心翼翼。」言文王及群臣恭敬貌也。
		</region>
	</paragraph>
	<paragraph index="12">
		<region typus="original" subtype="" id="2090" explains="">
廱廱、優優，和也。
		</region>
		<region typus="comment" subtype="" id="2091" explains="2090">
皆和樂。○廱，於容反。
		</region>
	</paragraph>
	<paragraph index="13">
		<region typus="comment" subtype="疏_prefix" id="2092" explains="">
【疏】「廱廱、優優，和也」。
		</region>
		<region typus="comment" subtype="疏_body" id="2093" explains="2090">
○釋曰：《大雅·思齊》云：「雝雝在宮。」《商頌·長發》云：「敷政優優。」此皆人君德政和樂也。
		</region>
	</paragraph>
	<paragraph index="14">
		<region typus="original" subtype="" id="2094" explains="">
兢兢、憴憴，戒也。
		</region>
		<region typus="comment" subtype="" id="2095" explains="2094">
皆戒慎。
		</region>
	</paragraph>
	<paragraph index="15">
		<region typus="comment" subtype="疏_prefix" id="2096" explains="">
【疏】「兢兢、憴憴，戒也」。
		</region>
		<region typus="comment" subtype="疏_body" id="2097" explains="2094">
○釋曰：《小雅·小旻》云：「戰戰兢兢。」《大雅·抑》篇云：「子孫繩繩。」此皆小心戒慎也。繩、繩音義同。
		</region>
	</paragraph>
	<paragraph index="16">
		<region typus="original" subtype="" id="2098" explains="">
戰戰、蹌蹌，動也。
		</region>
		<region typus="comment" subtype="" id="2099" explains="2098">
皆恐動趨步。
		</region>
	</paragraph>
	<paragraph index="17">
		<region typus="comment" subtype="疏_prefix" id="2100" explains="">
【疏】「戰戰、蹌蹌，動也」。
		</region>
		<region typus="comment" subtype="疏_body" id="2101" explains="2098">
○釋曰：《小旻》云：「戰戰兢兢。」《楚茨》云：「濟濟蹌蹌。」此皆恐動趨走、威儀謹敬也。
		</region>
	</paragraph>
	<paragraph index="18">
		<region typus="original" subtype="" id="2102" explains="">
晏晏、溫溫，柔也。
		</region>
		<region typus="comment" subtype="" id="2103" explains="2102">
皆和柔。
		</region>
	</paragraph>
	<paragraph index="19">
		<region typus="comment" subtype="疏_prefix" id="2104" explains="">
【疏】「晏晏、溫溫，柔也」。
		</region>
		<region typus="comment" subtype="疏_body" id="2105" explains="2102">
○釋曰：《衛風·氓》篇云：「言笑晏晏。」《大雅·抑》篇云：「溫溫恭人。」此皆寬緩和柔也。
		</region>
	</paragraph>
	<paragraph index="20">
		<region typus="original" subtype="" id="2106" explains="">
業業、翹翹，危也。
		</region>
		<region typus="comment" subtype="" id="2107" explains="2106">
皆縣危。
		</region>
	</paragraph>
	<paragraph index="21">
		<region typus="comment" subtype="疏_prefix" id="2108" explains="">
【疏】「業業、翹翹，危也」。
		</region>
		<region typus="comment" subtype="疏_body" id="2109" explains="2106">
○釋曰：《大雅·召旻》云：「兢兢業業。」《豳風·鴟鴞》云：「予室翹翹。」此皆縣危恐懼也。
		</region>
	</paragraph>
	<paragraph index="22">
		<region typus="original" subtype="" id="2110" explains="">
惴惴、憢憢，懼也。
		</region>
		<region typus="comment" subtype="" id="2111" explains="2110">
皆危懼。○惴，之瑞反。憢，許堯反。
		</region>
	</paragraph>
	<paragraph index="23">
		<region typus="comment" subtype="疏_prefix" id="2112" explains="">
【疏】「惴惴、憢憢，懼也」。
		</region>
		<region typus="comment" subtype="疏_body" id="2113" explains="2110">
○釋曰：《秦風·黃鳥》云：「惴惴其栗。」《豳風·鴟鴞》云：「予維音嘵嘵。」此皆危恐懼戰也。
		</region>
	</paragraph>
	<paragraph index="24">
		<region typus="original" subtype="" id="2114" explains="">
番番、矯矯，勇也。
		</region>
		<region typus="comment" subtype="" id="2115" explains="2114">
皆壯勇之貌。○番，波。矯，居兆反。
		</region>
	</paragraph>
	<paragraph index="25">
		<region typus="comment" subtype="疏_prefix" id="2116" explains="">
【疏】「番番、矯矯，勇也」。
		</region>
		<region typus="comment" subtype="疏_body" id="2117" explains="2114">
○釋曰：《大雅·崧高》云：「申伯番番。」《魯頌·泮水》云：「矯矯虎臣。」此皆武夫壯勇之貌。
		</region>
	</paragraph>
	<paragraph index="26">
		<region typus="original" subtype="" id="2118" explains="">
桓桓、烈烈，威也。
		</region>
		<region typus="comment" subtype="" id="2119" explains="2118">
皆嚴猛之貌。
		</region>
	</paragraph>
	<paragraph index="27">
		<region typus="comment" subtype="疏_prefix" id="2120" explains="">
【疏】「桓桓、烈烈，威也」。
		</region>
		<region typus="comment" subtype="疏_body" id="2121" explains="2118">
○釋曰：皆威武嚴猛之貌。《周頌·桓》篇云：「桓桓武王。」《小雅·黍苗》云：「烈烈征師。」
		</region>
	</paragraph>
	<paragraph index="28">
		<region typus="original" subtype="" id="2122" explains="">
洸洸、赳赳，武也。
		</region>
		<region typus="comment" subtype="" id="2123" explains="2122">
皆果毅之貌。
		</region>
	</paragraph>
	<paragraph index="29">
		<region typus="comment" subtype="疏_prefix" id="2124" explains="">
【疏】「洸洸、赳赳，武也」。
		</region>
		<region typus="comment" subtype="疏_body" id="2125" explains="2122">
○釋曰：《大雅·江漢》云：「武夫洸洸。」《周南·兔罝》云：「赳赳武夫。」此皆武夫果毅之貌。《左傳》：「殺敵為果，致果為毅。」
		</region>
	</paragraph>
	<paragraph index="30">
		<region typus="original" subtype="" id="2126" explains="">
藹藹、濟濟，止也。
		</region>
		<region typus="comment" subtype="" id="2127" explains="2126">
皆賢士盛多之容止。○藹，烏害反。濟，子禮反。
		</region>
	</paragraph>
	<paragraph index="31">
		<region typus="comment" subtype="疏_prefix" id="2128" explains="">
【疏】「藹藹、濟濟，止也」。
		</region>
		<region typus="comment" subtype="疏_body" id="2129" explains="2126">
○釋曰：《大雅·卷阿》云：「藹藹王多吉士。」《小雅·楚茨》云：「濟濟蹌蹌。」此皆王朝賢士盛多之容止也。
		</region>
	</paragraph>
	<paragraph index="32">
		<region typus="original" subtype="" id="2130" explains="">
悠悠、洋洋，思也。
		</region>
		<region typus="comment" subtype="" id="2131" explains="2130">
皆憂思。○思，賜。
		</region>
	</paragraph>
	<paragraph index="33">
		<region typus="comment" subtype="疏_prefix" id="2132" explains="">
【疏】「悠悠、洋洋，思也」。
		</region>
		<region typus="comment" subtype="疏_body" id="2133" explains="2130">
○釋曰：《鄭風·子矜》云：「悠悠我思。」《邶風·二子乘舟》云：「中心養養。」此皆想念憂思也。洋、養音義同。又《中庸》云：「齊明盛服，以承祭祀，洋洋乎如在其上，如在其左右。」鄭玄云：「洋洋，人想思其傍僾之貌。」
		</region>
	</paragraph>
	<paragraph index="34">
		<region typus="original" subtype="" id="2134" explains="">
蹶蹶、踖踖，敏也。
		</region>
		<region typus="comment" subtype="" id="2135" explains="2134">
皆便速敏捷。○踖，夕。
		</region>
	</paragraph>
	<paragraph index="35">
		<region typus="comment" subtype="疏_prefix" id="2136" explains="">
【疏】「蹶蹶、踖踖，敏也」。
		</region>
		<region typus="comment" subtype="疏_body" id="2137" explains="2134">
○釋曰：《唐風·蟋蟀》云：「良士蹶蹶。」《小雅·楚茨》云：「執爨踖。」此皆便速敏捷於事也。
		</region>
	</paragraph>
	<paragraph index="36">
		<region typus="original" subtype="" id="2138" explains="">
薨薨、增增，眾也。
		</region>
		<region typus="comment" subtype="" id="2139" explains="2138">
皆眾夥之貌。
		</region>
	</paragraph>
	<paragraph index="37">
		<region typus="comment" subtype="疏_prefix" id="2140" explains="">
【疏】「薨薨、增增，眾也」。
		</region>
		<region typus="comment" subtype="疏_body" id="2141" explains="2138">
○釋曰：《周南·螽斯》云：「螽斯羽，薨薨兮。」《魯頌·宮》云：「烝徒增增。」此皆人物眾夥之貌。楚人謂多為夥。
		</region>
	</paragraph>
	<paragraph index="38">
		<region typus="original" subtype="" id="2142" explains="">
烝烝、遂遂，作也。
		</region>
		<region typus="comment" subtype="" id="2143" explains="2142">
皆物盛興作之貌。
		</region>
	</paragraph>
	<paragraph index="39">
		<region typus="comment" subtype="疏_prefix" id="2144" explains="">
【疏】「烝烝、遂遂，作也」。
		</region>
		<region typus="comment" subtype="疏_body" id="2145" explains="2142">
○釋曰：皆物盛興作之貌也。《魯頌·泮水》云：「烝烝皇皇。」
		</region>
	</paragraph>
	<paragraph index="40">
		<region typus="original" subtype="" id="2146" explains="">
委委、佗佗，美也。
		</region>
		<region typus="comment" subtype="" id="2147" explains="2146">
皆佳麗美豔之貌。○佗，陀。
		</region>
	</paragraph>
	<paragraph index="41">
		<region typus="comment" subtype="疏_prefix" id="2148" explains="">
【疏】「委委、佗佗，美也」。
		</region>
		<region typus="comment" subtype="疏_body" id="2149" explains="2146">
○釋曰：李巡曰：「皆寬容之美也。」孫炎曰：「委委，行之美。佗佗，長之美。」《詩·鄘風·君子偕老》云：「委委佗佗。」毛傳云：「委委者，行可委曲從跡也。佗佗者，德平易也。」是皆佳麗美豔之貌也。
		</region>
	</paragraph>
	<paragraph index="42">
		<region typus="original" subtype="" id="2150" explains="">
忯忯、惕惕，愛也。
		</region>
		<region typus="comment" subtype="" id="2151" explains="2150">
《詩》云：「心焉惕惕。」《韓詩》以為悅人，故言愛也。忯忯未詳。○忯，徒啟反。
		</region>
	</paragraph>
	<paragraph index="43">
		<region typus="comment" subtype="疏_prefix" id="2152" explains="">
【疏】「忯忯、惕惕，愛也」。
		</region>
		<region typus="comment" subtype="疏_body" id="2153" explains="2150">
○釋曰：李巡曰：「忯忯，和適之愛也。」
		</region>
	</paragraph>
	<paragraph index="44">
		<region typus="comment" subtype="注_prefix" id="2154" explains="">
【注】「《詩》云：心焉惕惕」
		</region>
		<region typus="comment" subtype="注_body" id="2155" explains="2151">
者，《陳風·防有鵲巢》文。雲「《韓詩》以為悅人，故言愛也」者，燕人韓嬰為《詩》作傳，名曰《韓詩》。以此惕惕為悅人，故言愛也。
		</region>
	</paragraph>
	<paragraph index="45">
		<region typus="original" subtype="" id="2156" explains="">
偁偁、格格，舉也。
		</region>
		<region typus="comment" subtype="" id="2157" explains="2156">
皆舉持物。
		</region>
	</paragraph>
	<paragraph index="46">
		<region typus="comment" subtype="疏_prefix" id="2158" explains="">
【疏】「偁偁、格格，舉也」。
		</region>
		<region typus="comment" subtype="疏_body" id="2159" explains="2156">
○釋曰：皆謂舉持物也。
		</region>
	</paragraph>
	<paragraph index="47">
		<region typus="original" subtype="" id="2160" explains="">
蓁蓁、孽孽，戴也。
		</region>
		<region typus="comment" subtype="" id="2161" explains="2160">
皆頭戴物。
		</region>
	</paragraph>
	<paragraph index="48">
		<region typus="comment" subtype="疏_prefix" id="2162" explains="">
【疏】「蓁蓁、孽孽，戴也」。
		</region>
		<region typus="comment" subtype="疏_body" id="2163" explains="2160">
○釋曰：《周南·桃夭》云：「其葉蓁蓁。」《衛風·碩人》云：「庶薑孽孽。」此皆頭戴物，婦人盛飾貌。
		</region>
	</paragraph>
	<paragraph index="49">
		<region typus="original" subtype="" id="2164" explains="">
懕懕、媞媞，安也。
		</region>
		<region typus="comment" subtype="" id="2165" explains="2164">
皆好人安詳之容。○懕，於占反。媞，題。
		</region>
	</paragraph>
	<paragraph index="50">
		<region typus="comment" subtype="疏_prefix" id="2166" explains="">
【疏】「懕懕、媞媞，安也」。
		</region>
		<region typus="comment" subtype="疏_body" id="2167" explains="2164">
○釋曰：《秦風·小戎》云：「厭厭良人。」毛傳：「厭厭，安靜也。」孫炎曰：「媞媞，行步之安也。」《魏風·葛屨》云：「好人提提。」毛傳云：「提提，安諦，謂行步安舒而審諦也。」此皆好人安詳之容也。
		</region>
	</paragraph>
	<paragraph index="51">
		<region typus="original" subtype="" id="2168" explains="">
祁祁、鷃鷃，徐也。
		</region>
		<region typus="comment" subtype="" id="2169" explains="2168">
皆安徐。
		</region>
	</paragraph>
	<paragraph index="52">
		<region typus="comment" subtype="疏_prefix" id="2170" explains="">
【疏】「祁祁、鷃鷃，徐也」。
		</region>
		<region typus="comment" subtype="疏_body" id="2171" explains="2168">
○釋曰：皆安徐也。《豳風·七月》云：「春日鷃鷃，采繁祁祁。」
		</region>
	</paragraph>
	<paragraph index="53">
		<region typus="original" subtype="" id="2172" explains="">
丕丕、簡簡，大也。
		</region>
		<region typus="comment" subtype="" id="2173" explains="2172">
皆多大。
		</region>
	</paragraph>
	<paragraph index="54">
		<region typus="comment" subtype="疏_prefix" id="2174" explains="">
【疏】「丕丕、簡簡，大也」。
		</region>
		<region typus="comment" subtype="疏_body" id="2175" explains="2172">
○釋曰：《書·立政》云：「以並受此丕丕基。」《周頌·執競》云：「降降簡簡。」是皆多大之稱。
		</region>
	</paragraph>
	<paragraph index="55">
		<region typus="original" subtype="" id="2176" explains="">
存存、萌萌，在也。
		</region>
		<region typus="comment" subtype="" id="2177" explains="2176">
萌萌，未見所出。
		</region>
	</paragraph>
	<paragraph index="56">
		<region typus="comment" subtype="疏_prefix" id="2178" explains="">
【疏】「存存、萌萌，在也」。
		</region>
		<region typus="comment" subtype="疏_body" id="2179" explains="2176">
○釋曰：謂存在也。《易·係辭》云：「成性存存。」萌萌，字書作萌心，《說文》雲作蕄，郭雲「未見所出」。
		</region>
	</paragraph>
	<paragraph index="57">
		<region typus="original" subtype="" id="2180" explains="">
懋懋、慔慔，勉也。
		</region>
		<region typus="comment" subtype="" id="2181" explains="2180">
皆自勉強。○懋，茂。慔，暮。
		</region>
	</paragraph>
	<paragraph index="58">
		<region typus="comment" subtype="疏_prefix" id="2182" explains="">
【疏】「懋懋、慔慔，勉也」。
		</region>
		<region typus="comment" subtype="疏_body" id="2183" explains="2180">
○釋曰：皆自勉強也。《書》曰：「懋哉懋哉。」慔與慕同。
		</region>
	</paragraph>
	<paragraph index="59">
		<region typus="original" subtype="" id="2184" explains="">
庸庸、慅慅，勞也。
		</region>
		<region typus="comment" subtype="" id="2185" explains="2184">
皆劬勞也。○慅，蚤。
		</region>
	</paragraph>
	<paragraph index="60">
		<region typus="comment" subtype="疏_prefix" id="2186" explains="">
【疏】「庸庸、慅慅，勞也」。
		</region>
		<region typus="comment" subtype="疏_body" id="2187" explains="2184">
○釋曰：皆劬勞也。有功庸者，皆勞也。《小雅·巷伯》云：「勞人草草。」毛傳云：「草草，勞心也。」又《陳風·月出》云：「勞心慅兮。」慅、草音義同。
		</region>
	</paragraph>
	<paragraph index="61">
		<region typus="original" subtype="" id="2188" explains="">
赫赫、躍躍，迅也。
		</region>
		<region typus="comment" subtype="" id="2189" explains="2188">
皆盛疾之貌。○赫音釋。
		</region>
	</paragraph>
	<paragraph index="62">
		<region typus="comment" subtype="疏_prefix" id="2190" explains="">
【疏】「赫赫、躍躍，迅也」。
		</region>
		<region typus="comment" subtype="疏_body" id="2191" explains="2188">
○釋曰：孫炎云：「赫赫，顯著之迅。」《大雅·常武》云：「赫赫業業。」毛傳云：「赫赫然盛也。」《巧言》詩云：「躍躍兔。」是皆顯盛迅疾之貌。
		</region>
	</paragraph>
	<paragraph index="63">
		<region typus="original" subtype="" id="2192" explains="">
綽綽、爰爰，緩也。
		</region>
	</paragraph>
	<paragraph index="64">
		<region typus="comment" subtype="疏_prefix" id="2193" explains="">
【疏】「綽綽、爰爰，緩也」。
		</region>
		<region typus="comment" subtype="疏_body" id="2194" explains="2192">
○釋曰：皆寬緩也。《小雅·角弓》云：「綽綽有裕。」毛傳云：「綽綽，寬也。」《王風·兔爰》云：「有兔爰爰。」毛傳云：「爰爰，緩意。」郭雲「悠悠、偁偁、丕丕、簡簡、存存、懋懋、庸庸、綽綽，盡重語」者，言此數字單言之，其義亦同。但古人有重語者，故復出之。
		</region>
	</paragraph>
	<paragraph index="65">
		<region typus="original" subtype="" id="2195" explains="">
坎坎、墫墫，喜也。
		</region>
		<region typus="comment" subtype="" id="2196" explains="2195">
皆鼓舞歡喜。○墫，七旬反。
		</region>
	</paragraph>
	<paragraph index="66">
		<region typus="comment" subtype="疏_prefix" id="2197" explains="">
【疏】「坎坎、墫墫，喜也」。
		</region>
		<region typus="comment" subtype="疏_body" id="2198" explains="2195">
○釋曰：皆鼓舞歡喜也。《小雅·伐木》云：「坎坎鼓我，蹲蹲舞我。」鄭箋云：「為我擊鼓坎坎然，為我興舞蹲蹲然。謂以樂已也。」墫、蹲音義同。
		</region>
	</paragraph>
	<paragraph index="67">
		<region typus="original" subtype="" id="2199" explains="">
瞿瞿、休休，儉也。
		</region>
		<region typus="comment" subtype="" id="2200" explains="2199">
皆良士節儉。○瞿，居其反。
		</region>
	</paragraph>
	<paragraph index="68">
		<region typus="comment" subtype="疏_prefix" id="2201" explains="">
【疏】「瞿瞿、休休，儉也」。
		</region>
		<region typus="comment" subtype="疏_body" id="2202" explains="2199">
○釋曰：李巡曰：「皆良士顧禮節之儉也。」《唐風·蟋蟀》云：「良士瞿瞿。」毛傳云：「瞿瞿然顧禮義也。」又云：「良士休休。」毛傳云：「休休，樂道之心。」皆良士節儉也。
		</region>
	</paragraph>
	<paragraph index="69">
		<region typus="original" subtype="" id="2203" explains="">
旭旭、蹻蹻，憍也。
		</region>
		<region typus="comment" subtype="" id="2204" explains="2203">
皆小人得志憍蹇之貌。○蹻，巨虐反。僑，憍人反。
		</region>
	</paragraph>
	<paragraph index="70">
		<region typus="comment" subtype="疏_prefix" id="2205" explains="">
【疏】「旭旭、蹻蹻，憍也」。
		</region>
		<region typus="comment" subtype="疏_body" id="2206" explains="2203">
○釋曰：郭氏讀旭旭為好好。《小雅·巷伯》云：「驕人好好。」鄭箋云：「好好者，喜讒言之人也。」《大雅·板》篇云：「小子蹻蹻。」毛傳云：「蹻蹻，驕貌。」是皆小人得志憍蹇之貌也。
		</region>
	</paragraph>
	<paragraph index="71">
		<region typus="original" subtype="" id="2207" explains="">
夢夢、訰訰，亂也。
		</region>
		<region typus="comment" subtype="" id="2208" explains="2207">
皆闇亂。○夢，亡工反。訰，之閏反。
		</region>
	</paragraph>
	<paragraph index="72">
		<region typus="comment" subtype="疏_prefix" id="2209" explains="">
【疏】「夢夢、訰訰，亂也」。
		</region>
		<region typus="comment" subtype="疏_body" id="2210" explains="2207">
○釋曰：孫炎曰：「夢夢，昏昏之亂也。」《大雅·抑》篇云：「視爾夢夢。」又曰：「誨爾諄諄。」皆是闇亂也。訰、諄音義同。
		</region>
	</paragraph>
	<paragraph index="73">
		<region typus="original" subtype="" id="2211" explains="">
懪懪、邈邈，悶也。
		</region>
		<region typus="comment" subtype="" id="2212" explains="2211">
皆煩悶。○懪，雹。
		</region>
	</paragraph>
	<paragraph index="74">
		<region typus="comment" subtype="疏_prefix" id="2213" explains="">
【疏】「懪懪、邈邈，悶也」。
		</region>
		<region typus="comment" subtype="疏_body" id="2214" explains="2211">
○釋曰：懪懪，煩悶也。舍人曰：「邈邈，憂悶也。」《大雅·抑篇》云：「聽我藐藐。」毛傳云：「藐藐然不入也。」是皆煩悶之謂也。
		</region>
	</paragraph>
	<paragraph index="75">
		<region typus="original" subtype="" id="2215" explains="">
儚儚、洄洄，惛也。
		</region>
		<region typus="comment" subtype="" id="2216" explains="2215">
皆迷惛。○儚，亡崩反。
		</region>
	</paragraph>
	<paragraph index="76">
		<region typus="comment" subtype="疏_prefix" id="2217" explains="">
【疏】「儚儚、洄洄，惛也」。
		</region>
		<region typus="comment" subtype="疏_body" id="2218" explains="2215">
○釋曰：皆迷亂惛惑也。郭《音義》云：「洄本作忄圜，音韋。」
		</region>
	</paragraph>
	<paragraph index="77">
		<region typus="original" subtype="" id="2219" explains="">
版版、蕩蕩，僻也。
		</region>
		<region typus="comment" subtype="" id="2220" explains="2219">
皆邪僻。
		</region>
	</paragraph>
	<paragraph index="78">
		<region typus="comment" subtype="疏_prefix" id="2221" explains="">
【疏】「版版、蕩蕩，僻也」。
		</region>
		<region typus="comment" subtype="疏_body" id="2222" explains="2219">
○釋曰：皆邪僻也。李巡曰：「版版，失道之僻也。蕩蕩者，弗思之僻也。」《大雅·板》篇：「上帝板板。」毛傳云：「板板，反也。上帝以稱王者也。」鄭箋云：「王為政，反先王與天之道。」又《蕩》篇云：「蕩蕩上帝。」鄭箋云：「蕩蕩，法度廢壞之貌。」版、板，蕩、蕩音義同。
		</region>
	</paragraph>
	<paragraph index="79">
		<region typus="original" subtype="" id="2223" explains="">
爞爞、炎炎，薰也。
		</region>
		<region typus="comment" subtype="" id="2224" explains="2223">
皆旱熱薰灸人。○爞音同。
		</region>
	</paragraph>
	<paragraph index="80">
		<region typus="comment" subtype="疏_prefix" id="2225" explains="">
【疏】「爞爞、炎炎，薰也」。
		</region>
		<region typus="comment" subtype="疏_body" id="2226" explains="2223">
○釋曰：皆旱熱之氣薰灸人也。《大雅·雲漢》云：「蘊隆蟲蟲。」毛傳云：「蘊蘊而暑，隆隆而雷，蟲蟲而熱。」又云：「赫赫炎炎。」毛傳云：「赫赫，氣也。炎炎，熱氣也。」爞、蟲音義同。
		</region>
	</paragraph>
	<paragraph index="81">
		<region typus="original" subtype="" id="2227" explains="">
居居、究究，惡也。
		</region>
		<region typus="comment" subtype="" id="2228" explains="2227">
皆相憎惡。
		</region>
	</paragraph>
	<paragraph index="82">
		<region typus="comment" subtype="疏_prefix" id="2229" explains="">
【疏】「居居、究究，惡也」。
		</region>
		<region typus="comment" subtype="疏_body" id="2230" explains="2227">
○釋曰：李巡曰：「居居，不狎習之惡。」孫炎云：「究究，窮極人之惡。」《唐風·羔裘》云：「羔裘豹袪，自我人居居。」又曰：「自我人究究。」毛傳曰：「居居，懷惡不相親比之貌。究究猶居居也。」是皆相憎惡也。
		</region>
	</paragraph>
	<paragraph index="83">
		<region typus="original" subtype="" id="2231" explains="">
仇仇、敖敖，傲也。
		</region>
		<region typus="comment" subtype="" id="2232" explains="2231">
皆傲慢賢者。○敖，五高反。傲，五耗反。
		</region>
	</paragraph>
	<paragraph index="84">
		<region typus="comment" subtype="疏_prefix" id="2233" explains="">
【疏】「仇仇、敖敖，傲也」。
		</region>
		<region typus="comment" subtype="疏_body" id="2234" explains="2231">
○釋曰：《小雅·正月》云：「執我仇仇。」毛傳云：「仇仇猶謷謷也。」鄭箋云：「王既得我，執留我，其禮待我謷謷然，亦不問我在位之功力。」言其有貪賢之名，無用賢之實。《大雅·板》篇云：「我即爾謀，聽我囂囂。」毛傳云：「囂囂猶謷謷也。」鄭箋云：「我就女而謀，欲忠告以善道，女反聽我言謷謷然不肯受。」是皆傲慢賢者。敖、謷、囂音義同。
		</region>
	</paragraph>
	<paragraph index="85">
		<region typus="original" subtype="" id="2235" explains="">
佌佌、瑣瑣，小也。
		</region>
		<region typus="comment" subtype="" id="2236" explains="2235">
皆才器細陋。○佌音此。
		</region>
	</paragraph>
	<paragraph index="86">
		<region typus="comment" subtype="疏_prefix" id="2237" explains="">
【疏】「佌佌、瑣瑣，小也」。
		</region>
		<region typus="comment" subtype="疏_body" id="2238" explains="2235">
○釋曰：皆才器細陋也。《小雅·正月》云：「佌佌彼有星。」毛傳云：「佌佌，小也。」鄭箋云：「此言小人富也。」舍人曰：「瑣瑣，計謀褊淺之貌。」《節南山》云：「瑣瑣姻亞。」鄭箋云：「瑣瑣婚姻妻黨之小人。」
		</region>
	</paragraph>
	<paragraph index="87">
		<region typus="original" subtype="" id="2239" explains="">
悄悄、慘慘，慍也。
		</region>
		<region typus="comment" subtype="" id="2240" explains="2239">
皆賢人愁恨。
		</region>
	</paragraph>
	<paragraph index="88">
		<region typus="comment" subtype="疏_prefix" id="2241" explains="">
【疏】「悄悄、慘慘，慍也」。
		</region>
		<region typus="comment" subtype="疏_body" id="2242" explains="2239">
○釋曰：慍，恨怒也。皆賢人愁恨也。《邶風·柏舟》云：「憂心悄悄，慍於群小。」毛傳云：「慍，怒也。悄悄，憂貌。」李巡曰：「慘慘，憂之慍。《大雅·抑》篇云：「我心慘慘。」毛傳云：「慘慘，憂不樂也。」
		</region>
	</paragraph>
	<paragraph index="89">
		<region typus="original" subtype="" id="2243" explains="">
痯痯、瘐瘐，病也。
		</region>
		<region typus="comment" subtype="" id="2244" explains="2243">
皆賢人失誌，懷憂病也。○痯，管。瘐，羊主反。
		</region>
	</paragraph>
	<paragraph index="90">
		<region typus="comment" subtype="疏_prefix" id="2245" explains="">
【疏】「痯痯、瘐瘐，病也」。
		</region>
		<region typus="comment" subtype="疏_body" id="2246" explains="2243">
○釋曰：《小雅·杕杜》云：「四牡痯痯。」毛傳云：「痯痯，罷。」又《大雅·板》篇云：「靡聖管管。」毛傳云：「管管，無所依也。」《小雅·正月》云：「憂心愈愈。」毛傳云：「愈愈，憂懼也。」此皆賢人失誌，懷憂病也。
		</region>
	</paragraph>
	<paragraph index="91">
		<region typus="original" subtype="" id="2247" explains="">
殷殷、惸惸、忉忉、慱慱、欽欽、京京、忡忡、惙惙、怲怲、弈弈，憂也。
		</region>
		<region typus="comment" subtype="" id="2248" explains="2247">
此皆作者歌事以詠心憂。○惸，瓊。慱，團。怲，柄。
		</region>
	</paragraph>
	<paragraph index="92">
		<region typus="comment" subtype="疏_prefix" id="2249" explains="">
【疏】「殷殷」至「憂也」。
		</region>
		<region typus="comment" subtype="疏_body" id="2250" explains="2247">
○釋曰：《小雅· 正月》云：「憂心慇慇。」毛傳云：「慇慇然痛也。」又云：「憂心惸惸。」毛傳云：「惸惸，憂意也。」《檜風·羔裘》云：「勞心忉忉。」鄭箋云：「三諫不從，待放而去，思君如是，心忉忉然。」又《素冠》云：「勞心慱慱。」毛傳云：「慱慱，憂勞也。」《秦風》云：「憂心欽欽。」毛傳云：「思望之心中欽欽然。」《小雅·正月》云：「憂心京京。」毛傳云：「京京，憂不去也。」《召南·草蟲》云：「未見君子，憂心忡忡。」毛傳云：「忡忡，猶衝衝也。」鄭箋云：「未見君子者，謂在塗時也。在塗而憂，憂不當君子，無以寧父母，故心衝衝然。」又曰：「憂心惙惙。」毛傳云：「惙惙，憂也。」《小雅·頍弁》云：「憂心怲怲。」毛傳云：「怲怲，憂盛滿也。」又云：「憂心弈弈。」毛傳云：「弈弈然無所薄也。」此皆作者歌事以詠心憂也。
		</region>
	</paragraph>
	<paragraph index="93">
		<region typus="original" subtype="" id="2251" explains="">
畇畇，田也。
		</region>
		<region typus="comment" subtype="" id="2252" explains="2251">
言墾辟也。○勻音巡。
		</region>
	</paragraph>
	<paragraph index="94">
		<region typus="comment" subtype="疏_prefix" id="2253" explains="">
【疏】「畇畇，田也」。
		</region>
		<region typus="comment" subtype="疏_body" id="2254" explains="2251">
○釋曰：謂耕墾開闢土田勻勻然也。《小雅·信南山》云：「勻勻原隰。」毛傳云：「勻勻，墾辟貌。」
		</region>
	</paragraph>
	<paragraph index="95">
		<region typus="original" subtype="" id="2255" explains="">
畟畟，耜也。
		</region>
		<region typus="comment" subtype="" id="2256" explains="2255">
言嚴利。○畟，楚力反。
		</region>
	</paragraph>
	<paragraph index="96">
		<region typus="comment" subtype="疏_prefix" id="2257" explains="">
【疏】「畟畟，耜也」。
		</region>
		<region typus="comment" subtype="疏_body" id="2258" explains="2255">
○釋曰：舍人曰：「畟畟，耜入地之貌。」《周頌·良耜》云：「畟畟良耜，俶載南畝。」毛傳云：「畟畟，猶測測也。」鄭箋云：「良，善也。農人測測，以利善之耜熾菑是南畝也。」是言耜之嚴利也。
		</region>
	</paragraph>
	<paragraph index="97">
		<region typus="original" subtype="" id="2259" explains="">
郝郝，耕也。
		</region>
		<region typus="comment" subtype="" id="2260" explains="2259">
言土解。○郝，釋。
		</region>
	</paragraph>
	<paragraph index="98">
		<region typus="comment" subtype="疏_prefix" id="2261" explains="">
【疏】「郝郝，耕也」。
		</region>
		<region typus="comment" subtype="疏_body" id="2262" explains="2259">
○釋曰：謂耕地，其土解散郝郝然也。《周頌·載芟》云：「其耕澤澤。」鄭箋云：「土氣烝達而和，耕之則澤澤然解散。」郝郝、澤澤並音釋，其義亦同。
		</region>
	</paragraph>
	<paragraph index="99">
		<region typus="original" subtype="" id="2263" explains="">
繹繹，生也。
		</region>
		<region typus="comment" subtype="" id="2264" explains="2263">
言種調。
		</region>
	</paragraph>
	<paragraph index="100">
		<region typus="comment" subtype="疏_prefix" id="2265" explains="">
【疏】「繹繹，生也」。
		</region>
		<region typus="comment" subtype="疏_body" id="2266" explains="2263">
○釋曰：舍人云：「穀皆生之貌。」《載芟》云：「驛驛其達。」毛傳云：「達，射也。」鄭箋云：「達，出地也。」是言其種調勻，皆出地而生也。繹與驛音義同。
		</region>
	</paragraph>
	<paragraph index="101">
		<region typus="original" subtype="" id="2267" explains="">
穟穟，苗也。
		</region>
		<region typus="comment" subtype="" id="2268" explains="2267">
言茂好也。○穟音遂。
		</region>
	</paragraph>
	<paragraph index="102">
		<region typus="comment" subtype="疏_prefix" id="2269" explains="">
【疏】「穟穟，苗也」。
		</region>
		<region typus="comment" subtype="疏_body" id="2270" explains="2267">
○釋曰：《大雅·生民》云：「禾役穟穟。」毛傳云：「役，列也。穟穟，苗好美也。」是言茂好也。
		</region>
	</paragraph>
	<paragraph index="103">
		<region typus="original" subtype="" id="2271" explains="">
綿綿，穮也。
		</region>
		<region typus="comment" subtype="" id="2272" explains="2271">
言芸精。○穮，方遙反。
		</region>
	</paragraph>
	<paragraph index="104">
		<region typus="comment" subtype="疏_prefix" id="2273" explains="">
【疏】「綿綿，穮也」。
		</region>
		<region typus="comment" subtype="疏_body" id="2274" explains="2271">
○釋曰：孫炎云：「綿綿，言詳密也。」《載芟》云：「綿綿其麃。」毛傳云：「麃，耘也。」《說文》云：「穮，耨鉏田也。」《字林》云：「穮，耕禾間也。」是言芸耨精也。穮、麃，耘、芸，音義同。
		</region>
	</paragraph>
	<paragraph index="105">
		<region typus="original" subtype="" id="2275" explains="">
挃挃，穫也。
		</region>
		<region typus="comment" subtype="" id="2276" explains="2275">
刈禾聲。○挃，丁秩反。穫，戶郭反。
		</region>
		<region typus="original" subtype="" id="2277" explains="">
栗栗，眾也。
		</region>
		<region typus="comment" subtype="" id="2278" explains="2277">
積聚緻。
		</region>
	</paragraph>
	<paragraph index="106">
		<region typus="comment" subtype="疏_prefix" id="2279" explains="">
【疏】「挃挃，穫也。栗栗，眾也」。
		</region>
		<region typus="comment" subtype="疏_body" id="2280" explains="2275,2277">
○釋曰：孫炎云：「挃挃，穫聲也。」李巡曰：「栗栗，積聚之眾也。」《良耜》云：「穫之挃挃，積之栗栗。」毛傳云：「挃挃，穫聲也。栗栗，眾多也。」《小爾雅》云：「截穎謂之挃。」故郭雲「刈禾聲」、「積聚緻」也。緻謂密也。
		</region>
	</paragraph>
	<paragraph index="107">
		<region typus="original" subtype="" id="2281" explains="">
溞溞，淅也。
		</region>
		<region typus="comment" subtype="" id="2282" explains="2281">
洮米聲。○溞，蘇刀切。淅音錫。
		</region>
		<region typus="original" subtype="" id="2283" explains="">
烰烰，烝也。
		</region>
		<region typus="comment" subtype="" id="2284" explains="2283">
氣出盛。
		</region>
	</paragraph>
	<paragraph index="108">
		<region typus="comment" subtype="疏_prefix" id="2285" explains="">
【疏】「溞溞，淅也。烰烰，烝也。」
		</region>
		<region typus="comment" subtype="疏_body" id="2286" explains="2281,2283">
○釋曰：《大雅·生民》云：「釋之叟叟，烝之浮浮。」毛傳云：「釋，淅米也。叟叟，聲也。浮浮，氣也。」鄭箋云：「釋之烝之，以為酒及簠簋之實。」故郭雲「洮米聲」、「氣出盛」也。溞、叟音異義同。烰、浮音義同。
		</region>
	</paragraph>
	<paragraph index="109">
		<region typus="original" subtype="" id="2287" explains="">
俅俅，服也。
		</region>
		<region typus="comment" subtype="" id="2288" explains="2287">
謂戴弁服。
		</region>
	</paragraph>
	<paragraph index="110">
		<region typus="comment" subtype="疏_prefix" id="2289" explains="">
【疏】「俅俅，服也」。
		</region>
		<region typus="comment" subtype="疏_body" id="2290" explains="2287">
○釋曰：《周頌·絲衣》云：「載弁俅俅。」毛傳云：「俅俅，恭順貌。」鄭箋云：「載猶戴也。弁，爵弁也。爵弁而祭於王，士服也。」故郭雲「謂戴弁服」。
		</region>
	</paragraph>
	<paragraph index="111">
		<region typus="original" subtype="" id="2291" explains="">
峨峨，祭也。
		</region>
		<region typus="comment" subtype="" id="2292" explains="2291">
謂執圭璋助祭。
		</region>
	</paragraph>
	<paragraph index="112">
		<region typus="comment" subtype="疏_prefix" id="2293" explains="">
【疏】「峨峨，祭也」。
		</region>
		<region typus="comment" subtype="疏_body" id="2294" explains="2291">
○釋曰：《大雅·棫樸》云：「奉璋峨峨。」毛傳云：「半珪曰璋。峨峨，盛壯也。」鄭箋云：「璋，璋瓚也。祭祀之禮，王裸以圭瓚，諸臣助之，亞裸以璋瓚，奉璋之儀峨峨然。」故郭雲「執圭璋助祭」也。
		</region>
	</paragraph>
	<paragraph index="113">
		<region typus="original" subtype="" id="2295" explains="">
鍠鍠，樂也。
		</region>
		<region typus="comment" subtype="" id="2296" explains="2295">
鍾鼓音。○鍠音黃。
		</region>
	</paragraph>
	<paragraph index="114">
		<region typus="comment" subtype="疏_prefix" id="2297" explains="">
【疏】「鍠鍠，樂也」。
		</region>
		<region typus="comment" subtype="疏_body" id="2298" explains="2295">
○釋曰：《周頌·執競》云：「鍾鼓喤喤。」毛傳云：「喤喤，和也。」鄭箋云：「武王既定天下，祭祖考之廟，奏樂而八音克諧。」字書云：「鍠鍠，樂之聲也。」故郭雲「鍾鼓音」。鍠、喤音義同。
		</region>
	</paragraph>
	<paragraph index="115">
		<region typus="original" subtype="" id="2299" explains="">
穰穰，福也。
		</region>
		<region typus="comment" subtype="" id="2300" explains="2299">
言饒多。
		</region>
	</paragraph>
	<paragraph index="116">
		<region typus="comment" subtype="疏_prefix" id="2301" explains="">
【疏】「穰穰，福也」。
		</region>
		<region typus="comment" subtype="疏_body" id="2302" explains="2299">
○釋曰：《執競》云：「降福穰穰。」毛傳云：「穰穰，眾也。」鄭箋云：「神與之福，又眾大，謂如嘏辭也。」是言得福饒多也。
		</region>
	</paragraph>
	<paragraph index="117">
		<region typus="original" subtype="" id="2303" explains="">
子子孫孫，引無極也。
		</region>
		<region typus="comment" subtype="" id="2304" explains="2303">
世世昌盛長無窮。
		</region>
	</paragraph>
	<paragraph index="118">
		<region typus="comment" subtype="疏_prefix" id="2305" explains="">
【疏】「子子孫孫，引無極也」。
		</region>
		<region typus="comment" subtype="疏_body" id="2306" explains="2303">
○釋曰：「子子孫孫。」《小雅·楚茨》文也。「引無極也」者，作者所以釋之也。舍人曰：「子孫長行美道，引無極也。」郭云：「世世昌盛長無窮。」
		</region>
	</paragraph>
	<paragraph index="119">
		<region typus="original" subtype="" id="2307" explains="">
顒顒卬卬，君之德也。
		</region>
		<region typus="comment" subtype="" id="2308" explains="2307">
道人君者之德望。
		</region>
	</paragraph>
	<paragraph index="120">
		<region typus="comment" subtype="疏_prefix" id="2309" explains="">
【疏】「顒顒卬卬，君之德也」。
		</region>
		<region typus="comment" subtype="疏_body" id="2310" explains="2307">
○釋曰：此道人君之德望也。「顒顒卬卬」，《大雅· 卷阿》文也。「君之德也」者，作者釋之也。案《詩》云：「顒顒卬卬，如圭如璋，令聞令望。」毛傳云：「顒顒，溫貌。卬卬，盛貌。」鄭箋云：「令，善也。王有賢臣，與之以禮義相切差，體貌則顒顒然敬順，志氣則卬卬然高朗，如玉之圭璋也。人聞之則有善聲譽，人望之則有善威儀，德行相副。」
		</region>
	</paragraph>
	<paragraph index="121">
		<region typus="original" subtype="" id="2311" explains="">
丁丁、嚶嚶，相切直也。
		</region>
		<region typus="comment" subtype="" id="2312" explains="2311">
丁丁，砍木聲。嚶嚶，兩鳥鳴，以喻朋友切磋相正。○丁音爭。
		</region>
	</paragraph>
	<paragraph index="122">
		<region typus="comment" subtype="疏_prefix" id="2313" explains="">
【疏】「丁丁、嚶嚶，相切直也」。
		</region>
		<region typus="comment" subtype="疏_body" id="2314" explains="2311">
○釋曰：直猶正也。《小雅·伐木》云：「伐木丁丁，鳥鳴嚶嚶。」鄭箋云：「昔日未居位，在農之時，與友生於山岩伐木，為勤苦之事，猶以道德相切正也。」故郭云：「丁丁，伐木聲。嚶嚶，兩鳥鳴以喻朋友切磋相正。」
		</region>
	</paragraph>
	<paragraph index="123">
		<region typus="original" subtype="" id="2315" explains="">
藹藹、萋萋，臣盡力也。
		</region>
		<region typus="comment" subtype="" id="2316" explains="2315">
梧桐茂，賢士眾，地極化，臣竭忠。
		</region>
		<region typus="original" subtype="" id="2317" explains="">
噰噰、喈喈，民協服也。
		</region>
		<region typus="comment" subtype="" id="2318" explains="2317">
鳳凰應德鳴相和，百姓懷附興頌歌。○盡，苦忍切。喈音皆。
		</region>
	</paragraph>
	<paragraph index="124">
		<region typus="comment" subtype="疏_prefix" id="2319" explains="">
【疏】「藹藹」至「服也」。
		</region>
		<region typus="comment" subtype="疏_body" id="2320" explains="2315,2317">
○釋曰：《大雅· 卷阿》云：「藹藹王多吉士。」鄭箋云：「王之朝多善士藹藹然。」又云：「菶菶萋萋，雝雝喈喈。」毛傳云：「梧桐盛也，鳳皇鳴也，臣竭其力，則地極其化；天下和洽，則鳳皇樂德。」鄭箋云：「菶菶萋萋，喻君德盛也。雝雝喈喈，喻民臣和協。」是皆臣下盡力，民人協服也。故郭云：「梧桐茂，賢士眾，地極化，臣竭忠」，「鳳皇應德鳴相和，百姓懷附興頌歌」也。
		</region>
	</paragraph>
	<paragraph index="125">
		<region typus="original" subtype="" id="2321" explains="">
佻佻、契契，愈遐急也。
		</region>
		<region typus="comment" subtype="" id="2322" explains="2321">
賦役不均，小國困竭。賢人憂歎，遠益急切。○佻，敕料。契，苦結反。
		</region>
	</paragraph>
	<paragraph index="126">
		<region typus="comment" subtype="疏_prefix" id="2323" explains="">
【疏】「佻佻、契契，愈遐急也」。
		</region>
		<region typus="comment" subtype="疏_body" id="2324" explains="2321">
○釋曰：愈，益也。遐，遠也。謂賦役不均，小國困竭，賢人憂歎，遠益急切也。《小雅· 大東》云：「糾糾葛屨，可以履霜。佻佻公子，行彼周行。」毛傳云：「佻佻，獨行貌。公子，譚公子也。」鄭箋云：「云：「葛屨，夏屨也。周行，周之列位也。言時財貨盡，雖公子衣屨不能順時，乃夏之葛屨，今以履霜送轉餫，因見使行周之列位者，而發幣焉，言雖困乏，猶不得止。」又云：「契契寤歎，哀我憚人。」毛傳云：「契契，憂苦也。」鄭箋云：「今譚大夫契契憂苦而寤歎，哀其人民之勞苦。」是也。
		</region>
	</paragraph>
	<paragraph index="127">
		<region typus="original" subtype="" id="2325" explains="">
宴宴、粲粲，尼居息也。
		</region>
		<region typus="comment" subtype="" id="2326" explains="2325">
盛飾宴安，近處優閑。○尼，女乙切。
		</region>
	</paragraph>
	<paragraph index="128">
		<region typus="comment" subtype="疏_prefix" id="2327" explains="">
【疏】「宴宴、粲粲，尼居息也」。
		</region>
		<region typus="comment" subtype="疏_body" id="2328" explains="2325">
○釋曰：尼，近也。謂宴安盛飾，近處優閑也。《小雅·北山》：「或燕燕居息。」毛傳云：「燕燕，安息貌。」又《大東》云：「東人之子，職勞不來。西人之子，粲粲衣服。」毛傳云：「東人，譚人也。來，勤也。西人，京師人也。粲粲，鮮盛也。」鄭箋云：「職，主也。東人勞苦而不見，謂京師人衣服鮮絜而逸豫。言王政偏甚也。」
		</region>
	</paragraph>
	<paragraph index="129">
		<region typus="original" subtype="" id="2329" explains="">
哀哀、淒淒，懷報德也。
		</region>
		<region typus="comment" subtype="" id="2330" explains="2329">
悲苦征役，思所生也。
		</region>
	</paragraph>
	<paragraph index="130">
		<region typus="comment" subtype="疏_prefix" id="2331" explains="">
【疏】「哀哀、淒淒，懷報德也」。
		</region>
		<region typus="comment" subtype="疏_body" id="2332" explains="2329">
○釋曰：懷，思也。悲苦征役，思報父母之德也。《小雅·蓼莪》云：「哀哀父母，生我劬勞。」鄭箋云：「哀哀者，恨不得終養父母，報其生長已之苦。」郭音云：「淒本或作萋。」《出車》云：「赫赫南仲，薄伐西戎。春日鷃鷃，卉木萋萋。」是也。言以此征役，故思所生也，所生謂父母。
		</region>
	</paragraph>
	<paragraph index="131">
		<region typus="original" subtype="" id="2333" explains="">
儵儵、嘒嘒，罹禍毒也。
		</region>
		<region typus="comment" subtype="" id="2334" explains="2333">
悼王道穢塞，羨蟬鳴自得，傷已失所，遭讒賊。○儵，徒的。嘒，呼惠。
		</region>
	</paragraph>
	<paragraph index="132">
		<region typus="comment" subtype="疏_prefix" id="2335" explains="">
【疏】「儵儵、嘒嘒，罹禍毒也」。
		</region>
		<region typus="comment" subtype="疏_body" id="2336" explains="2333">
○釋曰：罹，遭也。《小雅· 小弁》云：「踧踧周道，鞫為茂草。」毛傳云：「踧踧，平易也。周道，周室之通道。鞫，窮也。」鄭箋云：「此喻幽王信褒姒之讒，亂其德政，使不通於四方。」 又曰：「菀彼柳斯，鳴蜩嘒嘒。」毛傳云：「蜩，蟬也。嘒嘒，聲也。」鄭箋云：「柳未茂盛則多蟬。」案《詩》敘云：「《小弁》，刺幽王也。太子之傅作焉。」 毛傳云：「幽王取申女，生太子宜咎。又說褒姒，生子伯服，立以為後，而放宜咎，將殺之。」故郭云：「悼王道穢塞，羨蟬鳴自得，傷已失所，遭讒賊。」儵、踧並音狄。
		</region>
	</paragraph>
	<paragraph index="133">
		<region typus="original" subtype="" id="2337" explains="">
晏晏、旦旦，悔爽忒也。
		</region>
		<region typus="comment" subtype="" id="2338" explains="2337">
傷見絕棄，恨士失也。
		</region>
	</paragraph>
	<paragraph index="134">
		<region typus="comment" subtype="疏_prefix" id="2339" explains="">
【疏】「晏晏、旦旦，悔爽忒也」。
		</region>
		<region typus="comment" subtype="疏_body" id="2340" explains="2337">
○釋曰：悔，恨也。爽忒，差失也。皆婦人恨夫棄已而行差失也。《衛風·氓》篇云：「總角之晏，言笑晏晏。信誓旦旦。」毛傳云：「總角，結髮也。晏晏，和柔也。信誓旦旦然。」鄭箋云：「我為童女，未笄結髮宴然之時，女與我言笑晏晏然而和柔，我其以信相誓旦旦耳。言其懇惻款誠。」案《詩》敘云：「《氓》，剌時也。宣公之時，禮義消亡，淫風大行。男女無別，遂相奔誘。華落色衰，復相棄背。或乃困而自悔，喪其妃耦。故敘其事以風焉。」故郭云：「傷見絕棄，恨士失也。」
		</region>
	</paragraph>
	<paragraph index="135">
		<region typus="original" subtype="" id="2341" explains="">
皋皋、肙肙，刺素食也。
		</region>
		<region typus="comment" subtype="" id="2342" explains="2341">
譏無功德，屍寵祿也。○肙，胡大反。刺，七賜反。
		</region>
	</paragraph>
	<paragraph index="136">
		<region typus="comment" subtype="疏_prefix" id="2343" explains="">
【疏】「皋皋、肙肙，刺素食也」。
		</region>
		<region typus="comment" subtype="疏_body" id="2344" explains="2341">
○釋曰：素，空也。刺無德而空食其祿也。舍人曰：「皋皋，不治之貌。」《大雅·召旻》云：「皋皋訿訿，曾不知玷。」毛傳云：「皋皋，頑不知其道也。」鄭箋云：「玷，缺也。王政已大壞，小人在位，曾不知大道之缺。」某氏云：「鞙鞙，無德而佩。」《小雅· 大東》云：「鞙鞙佩遂，不以其長。」毛傳云：「鞙鞙，玉貌。遂，瑞也。」鄭箋云：「佩遂者，以瑞玉為佩，佩之鞙鞙然，居其官職，非其才之所長也。徒美其佩而無其德，刺其素飧。」是也。郭雲「譏無功德，屍寵祿也」者，案鄭注《禮記》云：「屍謂不知人事，無辭讓也。以其屍者，神象居位不言，但受祭享，小人在位亦無言，而受寵祿有似於屍。」故云「屍寵祿也」。肙、鞙音義同。
		</region>
	</paragraph>
	<paragraph index="137">
		<region typus="original" subtype="" id="2345" explains="">
懽懽、愮愮，憂無告也。
		</region>
		<region typus="comment" subtype="" id="2346" explains="2345">
賢者憂懼，無所訴也。○懽音貫。愮音遙。
		</region>
	</paragraph>
	<paragraph index="138">
		<region typus="comment" subtype="疏_prefix" id="2347" explains="">
【疏】「懽懽、愮愮，憂無告也」。
		</region>
		<region typus="comment" subtype="疏_body" id="2348" explains="2345">
○釋曰：謂賢者憂懼，無所告訴也。《大雅·板》篇云：「老夫灌灌。」毛傳云：「灌灌，猶款款也。」鄭箋云：「老夫諫女款款然。」《王風》云：「中心搖搖。」毛傳云：「搖搖，憂無所愬。」懽、灌，愮、搖，音義同。
		</region>
	</paragraph>
	<paragraph index="139">
		<region typus="original" subtype="" id="2349" explains="">
憲憲、洩洩，製法則也。
		</region>
		<region typus="comment" subtype="" id="2350" explains="2349">
佐興虐政，設教令也。
		</region>
	</paragraph>
	<paragraph index="140">
		<region typus="comment" subtype="疏_prefix" id="2351" explains="">
【疏】「憲憲、洩洩，製法則也」。
		</region>
		<region typus="comment" subtype="疏_body" id="2352" explains="2349">
○釋曰：李巡曰：「皆惡黨為製法則也。」孫炎曰：「厲王方虐，諂臣並為製作法令。」《大雅·板》篇云：「天之方難，無能憲憲。天之方蹶，無能泄泄。」毛傳云：「憲憲，猶欣欣也。蹶，動也。泄泄，猶遝遝也。」鄭箋云：「天，斥王也。王方欲艱難天下之民，又方變更先王之道，臣乎女無憲憲然，無遝遝然，為之制法度，達其意以成其惡。」皆是佐興虐政，設教令也。
		</region>
	</paragraph>
	<paragraph index="141">
		<region typus="original" subtype="" id="2353" explains="">
謔謔、謞謞，崇讒慝也。
		</region>
		<region typus="comment" subtype="" id="2354" explains="2353">
樂禍助虐，增譖惡也。○謞，虛各切。
		</region>
	</paragraph>
	<paragraph index="142">
		<region typus="comment" subtype="疏_prefix" id="2355" explains="">
【疏】「謔謔、謞謞，崇讒慝也」。
		</region>
		<region typus="comment" subtype="疏_body" id="2356" explains="2353">
○釋曰：崇，增也。讒，譖也。慝，惡也。言樂禍助虐，增譖惡也。舍人曰：「謔謔、謞謞皆盛烈貌。」孫炎曰：「厲王暴虐，大臣謔謔然喜，謞謞然盛，以興讒惡也。」《大雅·板》篇云：「天之方虐，無然謔謔。」毛傳云：「謔謔然喜樂。」鄭箋云：「王方為酷虐之政，女無謔謔然以讒慝助之。」又曰：「多將熇謞，不可救藥。」毛傳云：「熇熇然熾盛也。」鄭箋云：「多行熇熇，慘毒之惡，誰能止其禍？」是也。謞、熇音義同。
		</region>
	</paragraph>
	<paragraph index="143">
		<region typus="original" subtype="" id="2357" explains="">
翕翕、訿訿，莫供職也。
		</region>
		<region typus="comment" subtype="" id="2358" explains="2357">
賢者陵替奸黨熾，背公恤私曠職事。○訿，子氏切。
		</region>
	</paragraph>
	<paragraph index="144">
		<region typus="comment" subtype="疏_prefix" id="2359" explains="">
【疏】「翕翕、訿訿，莫供職也」。
		</region>
		<region typus="comment" subtype="疏_body" id="2360" explains="2357">
○釋曰：言賢者陵替，奸黨熾盛，背公恤私，曠其職事，無肯供職也。《小雅·小旻》云：「潝潝訿訿，亦孔之哀。」毛傳云：「潝潝然患其上，訿訿然思不稱乎上。」鄭箋云：「臣不事君，亂之階也，甚可哀也。」又《大雅·召旻》云：「皋皋訿訿。」毛傳云：「訿訿，窳不共事也。」故郭雲「賢者陵替奸黨熾，盛背公恤私曠職事」。《說文》云：「窳，懶也。草木皆自豎立，惟瓜瓠之屬臥而不起，似若懶人常臥室，故字從宀（音眠）。」
		</region>
	</paragraph>
	<paragraph index="145">
		<region typus="original" subtype="" id="2361" explains="">
速速、蹙蹙，惟逑鞫也。
		</region>
		<region typus="comment" subtype="" id="2362" explains="2361">
陋人專祿國侵削，賢士永哀念窮迫。
		</region>
	</paragraph>
	<paragraph index="146">
		<region typus="comment" subtype="疏_prefix" id="2363" explains="">
【疏】「速速、蹙蹙，惟逑鞫也」。
		</region>
		<region typus="comment" subtype="疏_body" id="2364" explains="2361">
○釋曰：惟，念也。逑，急迫也。鞫，窮也。言鄙陋小人專據爵祿，國土侵削，致賢士永哀念其窮迫也。《小雅·正月》云：「蔌蔌陋也。」鄭箋云：「穀，祿也。此言小人富而寠陋將貴也。」又《節南山》云：「蹙蹙靡所騁。」毛傳云：「騁，極也。」鄭箋云：「蹙蹙，小之貌。我視四方土地日見侵削於夷狄，蹙蹙然雖欲馳騁無所之也。」速、蔌音義同。
		</region>
	</paragraph>
	<paragraph index="147">
		<region typus="original" subtype="" id="2365" explains="">
抑抑，密也。
		</region>
		<region typus="comment" subtype="" id="2366" explains="2365">
威儀審諦。
		</region>
		<region typus="original" subtype="" id="2367" explains="">
秩秩，清也。
		</region>
		<region typus="comment" subtype="" id="2368" explains="2367">
德音清泠。
		</region>
	</paragraph>
	<paragraph index="148">
		<region typus="comment" subtype="疏_prefix" id="2369" explains="">
【疏】「抑抑，密也。秩秩，清也」。
		</region>
		<region typus="comment" subtype="疏_body" id="2370" explains="2365,2367">
○釋曰：言威儀審諦、德音清泠也。舍人曰：「威儀密靜也。」《大雅·假樂》云：「威儀抑抑，德音秩秩。」鄭箋云：「成王立朝之威儀，致密無所失，教令又清明，天下皆樂仰之。」
		</region>
	</paragraph>
	<paragraph index="149">
		<region typus="original" subtype="" id="2371" explains="">
甹夆，掣曳也。
		</region>
		<region typus="comment" subtype="" id="2372" explains="2371">
謂牽拕。○甹，普經切。夆，芳逢切。掣，充泄切。
		</region>
	</paragraph>
	<paragraph index="150">
		<region typus="comment" subtype="疏_prefix" id="2373" explains="">
【疏】「甹夆，掣曳也」。
		</region>
		<region typus="comment" subtype="疏_body" id="2374" explains="2371">
○釋曰：孫炎曰：「謂相掣曳入於惡也。」郭云：「謂牽挽。」《周頌·小毖》（嗣王求助也）云：「莫予荓蜂。」毛傳云：「笄蜂，&lt;廣挈&gt;曳也。」鄭箋云：「群臣小人無敢我&lt;廣挈&gt;曳，謂為譎詐誑欺不可信也。」然則掣曳者，從旁牽挽之言。是挽離正道，使就邪僻。荓、甹，夆、蜂，掣、&lt;廣挈&gt;，音義同
		</region>
	</paragraph>
	<paragraph index="151">
		<region typus="original" subtype="" id="2375" explains="">
朔，北方也。
		</region>
		<region typus="comment" subtype="" id="2376" explains="2375">
謂幽朔。
		</region>
	</paragraph>
	<paragraph index="152">
		<region typus="comment" subtype="疏_prefix" id="2377" explains="">
【疏】「朔，北方也」。
		</region>
		<region typus="comment" subtype="疏_body" id="2378" explains="2375">
○釋曰：舍人曰：「朔，盡也。北方萬物盡故言朔也。」李巡曰：「萬物盡於北方。」《小雅·出車》云：「城彼朔方。」毛傳云：「朔方，北方也。」但北方大名，皆言朔方。《堯典》云：「宅朔方。」故郭雲「謂幽朔」。
		</region>
	</paragraph>
	<paragraph index="153">
		<region typus="original" subtype="" id="2379" explains="">
不俟，不來也。
		</region>
		<region typus="comment" subtype="" id="2380" explains="2379">
不可待，是不復來。
		</region>
	</paragraph>
	<paragraph index="154">
		<region typus="comment" subtype="疏_prefix" id="2381" explains="">
【疏】「不俟，不來也」。
		</region>
		<region typus="comment" subtype="疏_body" id="2382" explains="2379">
○釋曰：俟，待也。既雲不待，是不來也。郭云：「不可待，是不復來。」
		</region>
	</paragraph>
	<paragraph index="155">
		<region typus="original" subtype="" id="2383" explains="">
不遹，不跡也。
		</region>
		<region typus="comment" subtype="" id="2384" explains="2383">
言不循軌跡也。○遹，聿。
		</region>
	</paragraph>
	<paragraph index="156">
		<region typus="comment" subtype="疏_prefix" id="2385" explains="">
【疏】「不遹，不跡也」。
		</region>
		<region typus="comment" subtype="疏_body" id="2386" explains="2383">
○釋曰：遹，循也。軌跡也。謂不循道者曰不跡。郭云：「言不循軌跡也。」《小雅·沔彼》云：「念彼不跡。」毛傳云：「不跡，不循道也。」是矣。
		</region>
	</paragraph>
	<paragraph index="157">
		<region typus="original" subtype="" id="2387" explains="">
不徹，不道也。
		</region>
		<region typus="comment" subtype="" id="2388" explains="2387">
徹亦道也。
		</region>
	</paragraph>
	<paragraph index="158">
		<region typus="comment" subtype="疏_prefix" id="2389" explains="">
【疏】「不徹，不道也」。
		</region>
		<region typus="comment" subtype="疏_body" id="2390" explains="2387">
○釋曰：《小雅十月》云：「天命不徹。」毛傳云：「徹，道也。」鄭箋云：「不道者，言王不循天之政教。」是也。
		</region>
	</paragraph>
	<paragraph index="159">
		<region typus="original" subtype="" id="2391" explains="">
勿念，勿忘也。
		</region>
		<region typus="comment" subtype="" id="2392" explains="2391">
勿念，念也。
		</region>
	</paragraph>
	<paragraph index="160">
		<region typus="comment" subtype="疏_prefix" id="2393" explains="">
【疏】「勿念，勿忘也」。
		</region>
		<region typus="comment" subtype="疏_body" id="2394" explains="2391">
○釋曰：勿念，念也。念即不忘也。若《大雅·文王》篇云：「無念爾祖。」是也。
		</region>
	</paragraph>
	<paragraph index="161">
		<region typus="original" subtype="" id="2395" explains="">
萲、諼，忘也。
		</region>
		<region typus="comment" subtype="" id="2396" explains="2395">
義見《伯兮》、《考槃》詩。○萲、諼音喧。
		</region>
		<region typus="comment" subtype="" id="2397" explains="2395,2396">
注「義見《伯兮》、《考盤》詩」。○釋曰：《衛風·伯兮》云：「焉得諼草。」毛傳云：「諼草令人忘憂。」又《考槃》云：「永矢弗諼。」是也。《伯兮》篇本或作萲草。
		</region>
		<region typus="original" subtype="" id="2398" explains="">
每有，雖也。
		</region>
		<region typus="comment" subtype="" id="2399" explains="2398">
《詩》曰：「每有良朋。」辭之雖也。
		</region>
	</paragraph>
	<paragraph index="162">
		<region typus="comment" subtype="疏_prefix" id="2400" explains="">
【疏】「每有，雖也」。
		</region>
		<region typus="comment" subtype="疏_body" id="2401" explains="2398">
○釋曰：《小雅·常棣》云：「每有良朋，況也永歎。」毛傳云：「況，茲。永，長也。」箋云：「每有，雖也。良，善也。當急難之時，雖有善同門來，茲對之長歎而已。」郭云：「辭之雖也」者，言為辭語之雖，無佗義也。
		</region>
	</paragraph>
	<paragraph index="163">
		<region typus="original" subtype="" id="2402" explains="">
饎，酒食也。
		</region>
		<region typus="comment" subtype="" id="2403" explains="2402">
猶今雲饎饌，皆一語而兼通。
		</region>
	</paragraph>
	<paragraph index="164">
		<region typus="comment" subtype="疏_prefix" id="2404" explains="">
【疏】「饎，酒食也」。
		</region>
		<region typus="comment" subtype="疏_body" id="2405" explains="2402">
○釋曰：《小雅·天保》云：「吉蠲為饎。」毛傳云：「吉，善。蠲，絜也。饎，酒食也。」郭云：「猶今雲饎饌，皆一語而兼通」者，言饎之一字兼通酒食兩名也。李巡曰：「得酒食則喜歡也。」
		</region>
	</paragraph>
	<paragraph index="165">
		<region typus="original" subtype="" id="2406" explains="">
舞、號，雩也。
		</region>
		<region typus="comment" subtype="" id="2407" explains="2406">
雩之祭，舞者籲嗟而請雨。○雩音於。
		</region>
	</paragraph>
	<paragraph index="166">
		<region typus="comment" subtype="疏_prefix" id="2408" explains="">
【疏】「舞、號，雩也」。
		</region>
		<region typus="comment" subtype="疏_body" id="2409" explains="2406">
○釋曰：孫炎云：「雩之祭，有舞有號。」《左傳》云：「龍見而雩。」服、杜皆云：「雩之言遠也。遠為百穀祈膏雨。」《月令·仲夏》云：「大雩帝。」鄭注云：「雩，籲嗟求雨之祭也。」郭云：「雩之祭，舞者籲嗟而請雨。」是同鄭說也。
		</region>
	</paragraph>
	<paragraph index="167">
		<region typus="original" subtype="" id="2410" explains="">
暨，不及也。
		</region>
		<region typus="comment" subtype="" id="2411" explains="2410">
《公羊傳》曰：「及，我欲之，暨，不得巳。」暨，不得已，是不得及。○暨音忌。
		</region>
	</paragraph>
	<paragraph index="168">
		<region typus="comment" subtype="注_prefix" id="2412" explains="">
【注】「《公羊》」至「得及」。
		</region>
		<region typus="comment" subtype="注_body" id="2413" explains="2411">
○釋曰：案《春秋》隱元年「三月，公及邾婁儀父盟於昧」。《公羊傳》曰：「及者何？與也。會、及、暨皆與也。曷為或言會，或言及，或言暨？會猶最也，及猶汲汲也，暨猶暨暨也。及，我欲之；暨，不得已也。」然則暨者非我欲之，事不獲已而為會者也，故云不及也。
		</region>
	</paragraph>
	<paragraph index="169">
		<region typus="original" subtype="" id="2414" explains="">
蠢，不遜也。
		</region>
		<region typus="comment" subtype="" id="2415" explains="2414">
蠢動為惡，不謙遜也。
		</region>
	</paragraph>
	<paragraph index="170">
		<region typus="comment" subtype="疏_prefix" id="2416" explains="">
【疏】「蠢，不遜也」。
		</region>
		<region typus="comment" subtype="疏_body" id="2417" explains="2414">
○釋曰：蠢，動也。遜，順也。言蠢動為惡，不謙遜也。《小雅·采芑》：「蠢爾蠻荊，大邦為仇。」是也。
		</region>
	</paragraph>
	<paragraph index="171">
		<region typus="original" subtype="" id="2418" explains="">
如切如磋，道學也。
		</region>
		<region typus="comment" subtype="" id="2419" explains="2418">
骨象須切磋而為器，人須學問以成德。
		</region>
		<region typus="original" subtype="" id="2420" explains="">
如琢如磨，自脩也。
		</region>
		<region typus="comment" subtype="" id="2421" explains="2420">
玉石之被琢磨，猶人自脩飾。
		</region>
		<region typus="original" subtype="" id="2422" explains="">
瑟兮僴兮，恂栗也。
		</region>
		<region typus="comment" subtype="" id="2423" explains="2422">
恒戰竦。
		</region>
		<region typus="original" subtype="" id="2424" explains="">
赫兮烜兮，威儀也。
		</region>
		<region typus="comment" subtype="" id="2425" explains="2424">
貌光宣。
		</region>
		<region typus="original" subtype="" id="2426" explains="">
有斐君子，終不可諼兮。
		</region>
		<region typus="comment" subtype="" id="2427" explains="2426">
斐，文貌。
		</region>
		<region typus="original" subtype="" id="2428" explains="">
道盛德至，善民之不能忘也。
		</region>
		<region typus="comment" subtype="" id="2429" explains="2428">
常思詠。○僴音限。烜音喧。
		</region>
	</paragraph>
	<paragraph index="172">
		<region typus="comment" subtype="疏_prefix" id="2430" explains="">
【疏】「如切」至「忘也」。
		</region>
		<region typus="comment" subtype="疏_body" id="2431" explains="2418,2420,2422,2424,2426,2428">
○釋曰：此舉《衛風·淇澳》篇文以釋之也。雲「如切如磋」者，《詩》文也。雲「道學也」者，作者以釋詩也。道，言也。言人之學以成德，如切磋骨象以成器。毛傳云：「治骨曰切，象曰磋，道其學而成也。」故郭云：「骨象須切磋而為器，人須學問以成德。」雲「如作如磨」者，《詩》文也。雲「自脩也」者，釋之也。言人自脩飾如琢磨玉石。毛傳云：「治玉曰琢，石曰磨，聽其規諫以自脩，如玉石之見琢磨。」郭云：「玉石之被雕磨，猶人自脩飾。」雲「瑟兮僴兮」者，《詩》文也。「恂栗也」者，釋之也，謂嚴恂戰栗也。故郭雲」恒戰竦「。毛傳云：「瑟，矜莊貌。僴，寬大貌。」是外貌莊嚴，又內寬裕也。雲「赫兮烜兮」者，《詩》文也。「威儀也」者，釋之也。言赫烜者，容儀發揚之言，故言「威儀也」。毛傳云：「赫，有明德赫赫然。烜，威儀容止宣著也。」故郭云：「貌光宣。」雲「有斐君子，終不可諼兮」者，《詩》文也。雲「道盛德至，善民之不能忘也」者，釋之也。毛傳云：「斐，文章貌。諼，忘也。」 此道有裴然文章之君子，盛德至善如此，故民稱之，常思詠，終不能忘也。案《詩》稱君子，謂武公。
		</region>
	</paragraph>
	<paragraph index="173">
		<region typus="original" subtype="" id="2432" explains="">
既微且尰。骭瘍為微，腫足為尰。
		</region>
		<region typus="comment" subtype="" id="2433" explains="2432">
骭，腳脛。瘍，瘡也。○尰，詩勇切。骭音莧。瘍音羊。
		</region>
	</paragraph>
	<paragraph index="174">
		<region typus="comment" subtype="疏_prefix" id="2434" explains="">
【疏】「既微」至「為尰」。
		</region>
		<region typus="comment" subtype="疏_body" id="2435" explains="2432">
○釋曰：雲「既微且尰」者，《小雅·巧言》文也。雲「骭瘍為微，腫足為尰」者，釋之也。孫炎曰：「皆水濕之疾也。」郭云：「骭，腳脛也。瘍，瘡也。」然則膝脛之下有瘡腫，是涉水所為，故鄭箋亦云：「此人居下濕之地，故生微尰之疾。」《詩》云「居河之麋」，是居下濕也。
		</region>
	</paragraph>
	<paragraph index="175">
		<region typus="original" subtype="" id="2436" explains="">
是刈是。，煮之也。
		</region>
		<region typus="comment" subtype="" id="2437" explains="2436">
煮葛為絺綌。
		</region>
	</paragraph>
	<paragraph index="176">
		<region typus="comment" subtype="疏_prefix" id="2438" explains="">
【疏】「是刈是。，煮之也」。
		</region>
		<region typus="comment" subtype="疏_body" id="2439" explains="2436">
○釋曰：雲「是刈是」者，《周南·葛覃》文也。云：「，煮之也」者，釋之也。舍人曰：「是刈，刈取之。是，煮治之。」郭云：「煮葛為絺綌。」以煮之於，故曰煮，非訓為煮。以彼下雲「為絺為綌」，故知煮葛為絺綌也。毛傳云：「精曰絺，粗曰綌。」
		</region>
	</paragraph>
	<paragraph index="177">
		<region typus="original" subtype="" id="2440" explains="">
履帝武敏。武，跡也。敏，拇也。
		</region>
		<region typus="comment" subtype="" id="2441" explains="2440">
拇跡大指處。○拇音畝。
		</region>
	</paragraph>
	<paragraph index="178">
		<region typus="comment" subtype="疏_prefix" id="2442" explains="">
【疏】「履帝武敏。武，跡也。敏，拇也」。
		</region>
		<region typus="comment" subtype="疏_body" id="2443" explains="2440">
○釋曰：雲「履帝武敏」者，《大雅·生民》文也。雲「武，跡也。敏，拇也」者，釋之也。雲「拇跡大指處」，鄭箋《詩》云：「祀郊禖之時，時則有大神之跡，薑原履之，足不能滿，履其拇指之處，於是遂有身，而生後稷。」是其事也。
		</region>
	</paragraph>
	<paragraph index="179">
		<region typus="original" subtype="" id="2444" explains="">
張仲孝友。
		</region>
		<region typus="comment" subtype="" id="2445" explains="2444">
周宣王時賢臣。
		</region>
		<region typus="original" subtype="" id="2446" explains="">
善父母為孝，善兄弟為友。
		</region>
	</paragraph>
	<paragraph index="180">
		<region typus="comment" subtype="疏_prefix" id="2447" explains="">
【疏】「張仲」至「為友」。
		</region>
		<region typus="comment" subtype="疏_body" id="2448" explains="2444,2446">
○釋曰：雲「張仲孝友」者，《小雅·六月》文也。雲「善父母為孝，善兄弟為友」者，釋之也。李巡云：「張姓，仲字，其人孝，故稱孝友。」毛傳云：「張仲，賢臣也。」鄭箋云：「張仲，吉甫之友，其性孝友。」以《詩》敘雲「《六月》，宣王北伐也」，故郭云：「周宣王時賢臣。」
		</region>
	</paragraph>
	<paragraph index="181">
		<region typus="original" subtype="" id="2449" explains="">
有客宿宿，言再宿也。有客信信，言四宿也。
		</region>
		<region typus="comment" subtype="" id="2450" explains="2449">
再宿為信，重言之，故知四宿。
		</region>
	</paragraph>
	<paragraph index="182">
		<region typus="comment" subtype="疏_prefix" id="2451" explains="">
【疏】「有客」至「四宿也」。
		</region>
		<region typus="comment" subtype="疏_body" id="2452" explains="2449">
○釋曰：雲「有客宿宿、有客信信」者，《周頌·有客》文也。雲「言再宿也」，「言四宿也」者，釋之也。毛傳云：「一宿曰宿，再宿曰信。」各重言之，故知再宿及四宿也。
		</region>
	</paragraph>
	<paragraph index="183">
		<region typus="original" subtype="" id="2453" explains="">
美女為媛。
		</region>
		<region typus="comment" subtype="" id="2454" explains="2453">
所以結好媛。○媛，於眷切。
		</region>
	</paragraph>
	<paragraph index="184">
		<region typus="comment" subtype="疏_prefix" id="2455" explains="">
【疏】「美女為媛」。
		</region>
		<region typus="comment" subtype="疏_body" id="2456" explains="2453">
○釋曰：《詩·鄘風·君子偕老》云：「展如之人兮，邦之媛也。」故此釋之。郭云：「所以結好媛。」孫炎曰：「君子之援助。」然則由有美可以援助君子，故云「美女為媛」。
		</region>
	</paragraph>
	<paragraph index="185">
		<region typus="original" subtype="" id="2457" explains="">
美士為彥。
		</region>
		<region typus="comment" subtype="" id="2458" explains="2457">
人所彥詠。
		</region>
	</paragraph>
	<paragraph index="186">
		<region typus="comment" subtype="疏_prefix" id="2459" explains="">
【疏】「美士為彥」。
		</region>
		<region typus="comment" subtype="疏_body" id="2460" explains="2457">
○釋曰：《鄭風·羔裘》云：「彼其之子，邦之媛兮。」故此釋之也。毛傳云：「彥，士之美稱。」郭云：「人所彥詠。」舍人曰：「國有美士，為人所言道。」
		</region>
	</paragraph>
	<paragraph index="187">
		<region typus="original" subtype="" id="2461" explains="">
其虛其徐，威儀容止也。
		</region>
		<region typus="comment" subtype="" id="2462" explains="2461">
雍容都雅之貌。
		</region>
	</paragraph>
	<paragraph index="188">
		<region typus="comment" subtype="疏_prefix" id="2463" explains="">
【疏】「其虛其徐，威儀容止也」。
		</region>
		<region typus="comment" subtype="疏_body" id="2464" explains="2461">
○釋曰：雲「其虛其徐」者，《鄘風·北風》文也。「威儀容止也」者，釋之也。郭云：「雍容都雅之貌。」孫炎云：「虛、徐，威儀謙退也。」然則虛徐者，謙虛閑徐之義。故鄭箋云：「威義虛徐，寬仁者也。」《詩》作「其邪」，此作「其徐」，字雖異，音實同。故鄭箋云：「邪讀如徐。」
		</region>
	</paragraph>
	<paragraph index="189">
		<region typus="original" subtype="" id="2465" explains="">
猗嗟名兮，目上為名。
		</region>
		<region typus="comment" subtype="" id="2466" explains="2465">
眉眼之間。○猗，於宜切。
		</region>
	</paragraph>
	<paragraph index="190">
		<region typus="comment" subtype="疏_prefix" id="2467" explains="">
【疏】「猗嗟名兮，目上為名」。
		</region>
		<region typus="comment" subtype="疏_body" id="2468" explains="2465">
○釋曰：雲「猗嗟名兮」者，《齊風·猗嗟》文也。雲「目上為名」者，釋之也。孫炎云：「上平博。」郭云：「眉捷之間。」
		</region>
	</paragraph>
	<paragraph index="191">
		<region typus="original" subtype="" id="2469" explains="">
式微式微者，微乎微者也。
		</region>
		<region typus="comment" subtype="" id="2470" explains="2469">
言至微。
		</region>
	</paragraph>
	<paragraph index="192">
		<region typus="comment" subtype="疏_prefix" id="2471" explains="">
【疏】「式微」至「者也」。
		</region>
		<region typus="comment" subtype="疏_body" id="2472" explains="2469">
○釋曰：雲「式微式微」者，《邶風·式微》文也。雲「微乎微者也」，釋之也。郭云：「言至微。」鄭箋云：「式，發聲也。」 案《詩》敘云：「《式微》，黎侯寓於衛，其臣勸以居也。」然則以君被逐，既微又見卑賤，是至微也。不取「式」為義，故鄭雲「發聲也」。
		</region>
	</paragraph>
	<paragraph index="193">
		<region typus="original" subtype="" id="2473" explains="">
之子者，是子也。
		</region>
		<region typus="comment" subtype="" id="2474" explains="2473">
斥所詠。
		</region>
	</paragraph>
	<paragraph index="194">
		<region typus="comment" subtype="疏_prefix" id="2475" explains="">
【疏】「之子
		</region>
		<region typus="comment" subtype="疏_body" id="2476" explains="2473">
者，是子也」。○釋曰：《詩》言「之子」者多矣，故此釋之。李巡云：「之子者，論五方之言，是子也。」然則「之」為語助，人言之子者，猶言是此子也。《桃夭》傳云「嫁子」，彼說嫁事，為嫁者之子。《漢廣》「之子」，則貞絜者之子。《東山》「之子」，言其妻。《白華》「之子」，斥幽王。各隨其事而名之，故郭雲「斥所詠」。
		</region>
	</paragraph>
	<paragraph index="195">
		<region typus="original" subtype="" id="2477" explains="">
徒禦不驚，輦者也。
		</region>
		<region typus="comment" subtype="" id="2478" explains="2477">
步挽輦車。
		</region>
	</paragraph>
	<paragraph index="196">
		<region typus="comment" subtype="疏_prefix" id="2479" explains="">
【疏】「徒禦不驚，輦者也」。
		</region>
		<region typus="comment" subtype="疏_body" id="2480" explains="2477">
○釋曰：雲「徒禦不驚」者，《小雅· 車攻》文也。雲「輦也」者，釋之也。此止解徒字也。諸徒皆為徒行，此獨為輦，是以辨之。《地官·鄉師》云：「大軍旅會同，治其輦。」注云：「輦，人免行所以載任器也，止以為蕃營。《司馬法》：輦有一斧、一斤、一鑿、一梩。周輦加二板、二築。夏後氏二十人而輦，殷十八人而輦，周十五人而輦。」是會同田獵，人挽輦以徒行也。故郭云：「步挽輦車。」
		</region>
	</paragraph>
	<paragraph index="197">
		<region typus="original" subtype="" id="2481" explains="">
襢裼，肉袒也。
		</region>
		<region typus="comment" subtype="" id="2482" explains="2481">
脫衣而見體。○襢音旦。裼音息。
		</region>
		<region typus="original" subtype="" id="2483" explains="">
暴虎，徒搏也。
		</region>
		<region typus="comment" subtype="" id="2484" explains="2483">
空手執也。
		</region>
	</paragraph>
	<paragraph index="198">
		<region typus="comment" subtype="疏_prefix" id="2485" explains="">
【疏】「襢裼」至「搏也」。
		</region>
		<region typus="comment" subtype="疏_body" id="2486" explains="2481,2483">
○釋曰：《鄭風·大叔於田》云：「襢裼暴虎。」故此釋之。毛傳云：「襢裼，肉袒也。」李巡曰：「襢裼，脫衣見體曰肉袒。」 孫炎曰：「袒去裼衣。」郭云：「脫衣而見體。」毛傳又云：「暴虎，空手以搏之。」舍人曰：「無兵空手搏之。」然則徒，空也。故郭云：「空手執也。」
		</region>
	</paragraph>
	<paragraph index="199">
		<region typus="original" subtype="" id="2487" explains="">
馮河，徒涉也。
		</region>
		<region typus="comment" subtype="" id="2488" explains="2487">
無舟楫。○馮音平。
		</region>
	</paragraph>
	<paragraph index="200">
		<region typus="comment" subtype="疏_prefix" id="2489" explains="">
【疏】「馮河，徒涉也」。
		</region>
		<region typus="comment" subtype="疏_body" id="2490" explains="2487">
○釋曰：《小雅·一旻》云：「不敢馮河。」故此釋之也。李巡曰：「無舟而渡水曰徒涉。」郭云：「無舟楫。」毛傳云：「馮，陵也。」然則空涉水，陵波而渡，故訓馮為陵也。
		</region>
	</paragraph>
	<paragraph index="201">
		<region typus="original" subtype="" id="2491" explains="">
籧篨，口柔也。
		</region>
		<region typus="comment" subtype="" id="2492" explains="2491">
籧篨之疾，不能俯。口柔之人，視人顏色，常亦不伏，因以名雲。○籧音渠，篨音除，
		</region>
		<region typus="original" subtype="" id="2493" explains="">
戚施，麵柔也。
		</region>
		<region typus="comment" subtype="" id="2494" explains="2493">
戚施之疾，不能仰。麵柔之人常俯，似之，亦以名雲。
		</region>
	</paragraph>
	<paragraph index="202">
		<region typus="comment" subtype="疏_prefix" id="2495" explains="">
【疏】「籧篨」至「麵柔也」。
		</region>
		<region typus="comment" subtype="疏_body" id="2496" explains="2491,2493">
○釋曰：《邶風·新台》云：「籧篨不鮮。」又曰：「得此戚施。」故此釋之也。毛傳云：「籧篨，不能俯者。戚施，不能仰者。」李巡曰：「籧篨，巧言好辭，以口饒人，是謂口柔。戚施，和顏悅色以誘人，是謂麵柔。但籧篨、戚施本人疾之名，故《晉語》雲『籧篨不可使俯，戚施不可使仰』。」是也。人口柔者，必仰麵觀人之顏色而為辭，似籧篨不俯之人，因名口柔者為「籧篨」。麵柔者，必低首下人，媚以容色，似戚施之人，因名麵柔者為 「戚施」。故郭云：「籧篨之疾，不能俯。口柔之人，視人顏色，常亦不伏，因以名雲。」
		</region>
	</paragraph>
	<paragraph index="203">
		<region typus="original" subtype="" id="2497" explains="">
誇毗，體柔也。
		</region>
		<region typus="comment" subtype="" id="2498" explains="2497">
屈已卑身以柔順人也。○誇音誇。
		</region>
	</paragraph>
	<paragraph index="204">
		<region typus="comment" subtype="疏_prefix" id="2499" explains="">
【疏】「誇毗，體柔也」。
		</region>
		<region typus="comment" subtype="疏_body" id="2500" explains="2497">
○釋曰：《大雅·板》篇云：「無為誇毗。」故此釋之也。毛傳云：「誇毗以柔人也。」李巡曰：「屈已卑身求得於人曰體柔。」然則誇毗者，便辟，其足前卻為恭，以形體順從於人。故郭雲「屈已卑身以柔順人也」。
		</region>
	</paragraph>
	<paragraph index="205">
		<region typus="original" subtype="" id="2501" explains="">
婆娑，舞也。
		</region>
		<region typus="comment" subtype="" id="2502" explains="2501">
舞者之容。
		</region>
	</paragraph>
	<paragraph index="206">
		<region typus="comment" subtype="疏_prefix" id="2503" explains="">
【疏】「婆娑，舞也」。
		</region>
		<region typus="comment" subtype="疏_body" id="2504" explains="2501">
○釋曰：《陳風·東門之》云：「婆娑其下。」故此釋之。李巡曰：「婆娑，盤辟，舞也。」郭云：「舞者之容。」孫炎曰：「舞者之容婆娑。」然則婆娑，舞者之狀貌也。
		</region>
	</paragraph>
	<paragraph index="207">
		<region typus="original" subtype="" id="2505" explains="">
擗，拊心也。
		</region>
		<region typus="comment" subtype="" id="2506" explains="2505">
謂椎焜也。○擗，婢亦。拊，撫。
		</region>
	</paragraph>
	<paragraph index="208">
		<region typus="comment" subtype="疏_prefix" id="2507" explains="">
【疏】「擗，拊心也」。
		</region>
		<region typus="comment" subtype="疏_body" id="2508" explains="2505">
○釋曰：《邶風·柏舟》云：「寤擗有摽。」謂拊心也。郭云：「謂椎焜也。」
		</region>
	</paragraph>
	<paragraph index="209">
		<region typus="original" subtype="" id="2509" explains="">
偒憐，撫掩之也。
		</region>
		<region typus="comment" subtype="" id="2510" explains="2509">
撫掩猶撫拍，謂慰恤也。
		</region>
	</paragraph>
	<paragraph index="210">
		<region typus="comment" subtype="疏_prefix" id="2511" explains="">
【疏】「偒憐，撫掩之也」。
		</region>
		<region typus="comment" subtype="疏_body" id="2512" explains="2509">
○釋曰：撫掩猶撫拍，謂慰恤也。《小雅·鴻雁》云：「爰及偒人。」
		</region>
	</paragraph>
	<paragraph index="211">
		<region typus="original" subtype="" id="2513" explains="">
緎，羔裘之縫也。
		</region>
		<region typus="comment" subtype="" id="2514" explains="2513">
縫飾羔皮之名。○緎，棫。縫，逢。
		</region>
	</paragraph>
	<paragraph index="212">
		<region typus="comment" subtype="疏_prefix" id="2515" explains="">
【疏】「緎，羔裘之縫也」。
		</region>
		<region typus="comment" subtype="疏_body" id="2516" explains="2513">
○釋曰：《召南·羔裘》云：「羔羊之革，素絲五緎。」故此解之也。孫炎云：「緎之為界緎。」然則縫合羔羊皮為裘，縫即皮之界緎，因名裘縫為緎。故郭云：「縫飾羔皮之名。」
		</region>
	</paragraph>
	<paragraph index="213">
		<region typus="original" subtype="" id="2517" explains="">
殿屎，呻也。
		</region>
		<region typus="comment" subtype="" id="2518" explains="2517">
呻吟之聲。○殿，丁練切。屎音希。
		</region>
	</paragraph>
	<paragraph index="214">
		<region typus="comment" subtype="疏_prefix" id="2519" explains="">
【疏】「殿屎，呻也」。
		</region>
		<region typus="comment" subtype="疏_body" id="2520" explains="2517">
○釋曰：《大雅·板》云：「民之方殿屎。」毛傳云：「殿屎，呻吟也。」是用此為說。郭云：「呻吟之聲。」孫炎云：「人愁苦呻吟之聲也。」
		</region>
	</paragraph>
	<paragraph index="215">
		<region typus="original" subtype="" id="2521" explains="">
幬謂之帳。
		</region>
		<region typus="comment" subtype="" id="2522" explains="2521">
今江東亦謂帳為幬。○幬音{{PUA|}}。
		</region>
	</paragraph>
	<paragraph index="216">
		<region typus="comment" subtype="疏_prefix" id="2523" explains="">
【疏】「幬謂之帳」。
		</region>
		<region typus="comment" subtype="疏_body" id="2524" explains="2521">
○釋曰：帳一名幬。《召南·小星》云：「抱衾與裯。」鄭箋云：「幬，床帳也。」郭云：「今江東亦謂帳為幬。」幬與裯音義同。
		</region>
	</paragraph>
	<paragraph index="217">
		<region typus="original" subtype="" id="2525" explains="">
侜張，誑也。
		</region>
		<region typus="comment" subtype="" id="2526" explains="2525">
《書》曰：「無或侜張為幻。」幻惑欺誑人者。○侜，張留切。
		</region>
	</paragraph>
	<paragraph index="218">
		<region typus="comment" subtype="疏_prefix" id="2527" explains="">
【疏】「侜張，誑也」。
		</region>
		<region typus="comment" subtype="疏_body" id="2528" explains="2525">
○釋曰：《陳風·防有鵲巢》云：「誰侜為美？」毛傳云：「侜張，誑也。」鄭箋云：「女眾讒人，誰侜張誑欺我所美之人乎？」郭雲「《書》曰無或侜張為幻」者，《周書·無逸》篇文也。引之者，以證侜張謂幻惑欺誑人者。
		</region>
	</paragraph>
	<paragraph index="219">
		<region typus="original" subtype="" id="2529" explains="">
誰昔，昔也。
		</region>
		<region typus="comment" subtype="" id="2530" explains="2529">
誰，發語辭。
		</region>
	</paragraph>
	<paragraph index="220">
		<region typus="comment" subtype="疏_prefix" id="2531" explains="">
【疏】「誰昔，昔也」。
		</region>
		<region typus="comment" subtype="疏_body" id="2532" explains="2529">
○釋曰：《陳風·墓門》云：「誰昔然矣。」毛傳云：「昔，久也。」郭云：「誰，發語辭。」與毛同也。
		</region>
	</paragraph>
	<paragraph index="221">
		<region typus="original" subtype="" id="2533" explains="">
不辰，不時也。
		</region>
		<region typus="comment" subtype="" id="2534" explains="2533">
辰亦時也。
		</region>
	</paragraph>
	<paragraph index="222">
		<region typus="comment" subtype="疏_prefix" id="2535" explains="">
【疏】「不辰，不時也」。
		</region>
		<region typus="comment" subtype="疏_body" id="2536" explains="2533">
○釋曰：辰亦時也。不辰者，言不得其時也。《大雅·桑柔》云：「我生不辰，逢天僤怒。」是也。
		</region>
	</paragraph>
	<paragraph index="223">
		<region typus="original" subtype="" id="2537" explains="">
凡曲者為罶。
		</region>
		<region typus="comment" subtype="" id="2538" explains="2537">
《毛詩傳》曰：「罶，曲梁也。」凡以薄為魚笱者，名為罶。○罶，力九切。
		</region>
	</paragraph>
	<paragraph index="224">
		<region typus="comment" subtype="疏_prefix" id="2539" explains="">
【疏】「凡曲者為罶」。
		</region>
		<region typus="comment" subtype="疏_body" id="2540" explains="2537">
○釋曰：曲，薄也。凡以薄取魚為罶。郭云：「《毛詩傳》曰：罶，曲梁也」者，《小雅·魚麗》篇傳文也。雲「凡以薄為魚笱者，名為罶」者，即《釋器》雲「嫠婦之笱謂之罶」也。
		</region>
	</paragraph>
	<paragraph index="225">
		<region typus="original" subtype="" id="2541" explains="">
鬼之為言歸也。
		</region>
		<region typus="comment" subtype="" id="2542" explains="2541">
（《屍子》曰：「古者謂死人為歸人。」）
		</region>
	</paragraph>
	<paragraph index="226">
		<region typus="comment" subtype="疏_prefix" id="2543" explains="">
【疏】「鬼之為言歸也」。
		</region>
		<region typus="comment" subtype="疏_body" id="2544" explains="2541">
○釋曰：人死為鬼。《小雅·何人斯》云：「為鬼為蜮。」《周禮》曰：「享大鬼。」謂之鬼者，鬼猶歸也，若歸去然。故《屍子》曰：「古者謂死人為歸人。」
		</region>
	</paragraph>
</text>
