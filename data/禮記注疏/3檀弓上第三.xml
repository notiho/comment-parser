<?xml version='1.0' encoding='UTF-8'?>
<text title="禮記注疏" section="檀弓上第三" juan="3" original_title="禮記">
	<paragraph index="0">
		<region typus="original" subtype="" id="1114" explains="">
公儀仲子之喪，檀弓免焉。
		</region>
		<region typus="comment" subtype="注" id="1115" explains="1114">
○注：故為非禮，以非仲子也。《禮》：「朋友皆在他邦，乃袒免。」○音義：公儀仲子，公儀，氏；仲子，字；魯之同姓也，其名未聞。免音問，注同，以布廣一寸，從項中而前，交於額上，又卻向後繞於髻。袒音但。
		</region>
		<region typus="original" subtype="" id="1116" explains="">
仲子舍其孫而立其子。
		</region>
		<region typus="comment" subtype="注" id="1117" explains="1116">
○注：此其所立非也。公儀蓋魯同姓。《周禮》適子死，立適孫為後。○音義：舍音舍，下皆同。適，多歷反，下皆同。
		</region>
		<region typus="original" subtype="" id="1118" explains="">
檀弓曰：「何居？我未之前聞也。」
		</region>
		<region typus="comment" subtype="注" id="1119" explains="1118">
○注：居，讀為姬姓之姬，齊魯之間語助也。前猶故也。○音義：居音毆，下同。
		</region>
		<region typus="original" subtype="" id="1120" explains="">
趨而就子服伯子於門右，曰：「仲子舍其孫而立其子，何也？」
		</region>
		<region typus="comment" subtype="注" id="1121" explains="1120">
○注：去賓位，就主人兄弟之賢者而問之。子服伯子，蓋仲孫蔑之玄孫子服景伯。蔑，魯大夫。○音義：蔑音芒結反。
		</region>
		<region typus="original" subtype="" id="1122" explains="">
伯子曰：「仲子亦猶行古之道也。昔者文王舍伯邑考而立武王，微子舍其孫腯而立衍也。夫仲子亦猶行古之道也。」
		</region>
		<region typus="comment" subtype="注" id="1123" explains="1122">
伯子為親者隱耳，立子非也。文之立武王，權也。微子適子死，立其弟衍，殷禮也。○音義：腯，徐本作遁，徒本反，又徒遜反。衍，以善反。為，于偽反，下「為晉」、「禮為」、「為師」同。
		</region>
		<region typus="original" subtype="" id="1124" explains="">
子游問諸孔子，孔子曰：「否。立孫。」
		</region>
		<region typus="comment" subtype="注" id="1125" explains="1124">
○注：據周禮。○音義：孔子曰否，絕句。
		</region>
	</paragraph>
	<paragraph index="1">
		<region typus="comment" subtype="疏" id="1126" explains="1114,1115,1116,1117,1118,1119,1120,1121,1122,1123,1124,1125">
疏「公儀」至「立孫」。正義曰：此一節論仲子廢適立庶，為檀弓所譏之事。公儀仲子而身今喪亡，檀弓與之為友，又非處他邦，為之著免，故為重服。譏其失禮。所以譏者，仲子適子既死，舍其適孫而立其庶子。檀弓居在賓位而言曰「何居」？居是語辭，言仲子舍適孫立庶子，是何道理乎？「我未之前聞」，前猶故也。言我未聞故昔有此事。既言之後，乃從賓位趍而就子服伯子於門右，問之曰：「仲子舍其適孫而立庶子，是何禮也？」伯子為仲子隱諱，乃言曰：「仲子雖生周世，猶上行古之道也。」言「亦」者，餘人有行古之道，仲子亦如餘人，故云「亦」也。即引文王、微子之事，為古之道也。更繼之云「仲子亦猶行古之道」，與文王、微子無異。子游以此為疑，問諸孔子。孔子以仲子周人，當從周禮，不得立庶子，當立孫也。○注「禮朋友」至「袒免」。○正義曰：知者，《喪服記》云：「若他邦來，還家而無主，猶為之免。」故鄭注云：「歸有主人乃已，明無主猶袒免也。若朋友俱在家，則弔服加麻。加麻者，素弁上加緦之環絰，若一在一否亦然。」知者，以云「皆在他邦，乃祖免」，明不皆在者則否。○注「公儀蓋魯同姓」。○正義曰：知者，案《史記》魯相公儀休，此云子服伯子是魯人，故疑魯同姓也。知同姓者，以《春秋》有公鳥、公若、公儀，同稱公，故知同姓也。○注「去賓」至「大夫」。正義曰：案賓位之法，隨主人而變。小斂之前，主人未忍在主位，有事在西階下，則賓亦入門西，弔於西階下，故《士喪禮》，君使人襚，主人拜送，拜賓，即位西階下東面。鄭云：「未忍即主人位也」。小斂之後，尸則出堂廉，然後有飾主人位，則在阼階下西面，賓弔者入門東，於東階下弔也。故《士喪禮》小斂訖，「故士舉，男女奉尸侇於堂。主人降自西階，即位踴，襲絰於序東」。鄭云：「即位踴，東方位也。」則眾主人不接賓，發初在東耳。而檀弓之來者，當在小斂之前，初於西階行譏，弔而主人未覺，後乃趍鄉門右，問伯子焉。必知小斂前者，以仲子初喪即正適庶之位故也。未小斂而著免者，故為非禮之弔，亦異常也。然則子游之弔惠子，是小斂後也。故服衰而在門東，故鄭云：「大夫家臣，位在賓後。」又云：「在門內北面。」云「子服伯子，蓋仲孫蔑之玄孫子服景伯」者，案《世本》，獻子蔑生孝伯，孝伯生惠伯，惠伯生昭伯，昭伯生景伯。云「蓋」者，彼云子服景伯，此云子服伯子，不同，故云「蓋」。景是謚，伯是字也。○注「文王之立武王，權也」。○正義曰：案文王在殷之世，殷禮：自得舍伯邑考而立武王。而言權者，殷禮若適子死，得立弟也。今伯邑考見在而立武王，故云「權」也。故《中候》云：「發行誅紂，且弘道也，是七百年之基驗也。」
		</region>
	</paragraph>
	<paragraph index="2">
		<region typus="original" subtype="" id="1127" explains="">
事親有隱而無犯，
		</region>
		<region typus="comment" subtype="注" id="1128" explains="1127">
○注：隱，謂不稱揚其過失也。無犯，不犯顏而諫。《論語》曰：「事父母，幾諫。」
		</region>
		<region typus="original" subtype="" id="1129" explains="">
左右就養無方，
		</region>
		<region typus="comment" subtype="注" id="1130" explains="1129">
○注：左右，謂扶持之。方，猶常也。子則然，無常人。○音義：左右，徐上音佐，下音佑，今並如字，下同。養，以尚反，下同。
		</region>
		<region typus="original" subtype="" id="1131" explains="">
服勤至死，致喪三年。
		</region>
		<region typus="comment" subtype="注" id="1132" explains="1131">
○注：勤，勞辱之事也。致謂戚容稱其服也。凡此以恩為制。○音義：稱，尺證反。
		</region>
		<region typus="original" subtype="" id="1133" explains="">
事君有犯而無隱，
		</region>
		<region typus="comment" subtype="注" id="1134" explains="1133">
○注：既諫，人有問其國政者，可以語其得失，若齊晏子為晉叔向言之。○音義：語，魚據反，又如字。向，香亮反；叔向，羊舌肸。
		</region>
		<region typus="original" subtype="" id="1135" explains="">
左右就養有方，
		</region>
		<region typus="comment" subtype="注" id="1136" explains="1135">
○注：不可侵官。
		</region>
		<region typus="original" subtype="" id="1137" explains="">
服勤至死，方喪三年。
		</region>
		<region typus="comment" subtype="注" id="1138" explains="1137">
○注：方喪，資於事父。凡此以義為制。
		</region>
		<region typus="original" subtype="" id="1139" explains="">
事師無犯無隱，左右就養無方，服勤至死，心喪三年。
		</region>
		<region typus="comment" subtype="注" id="1140" explains="1139">
○注：心喪，戚容如父而無服也。凡此以恩義之間為制。
		</region>
	</paragraph>
	<paragraph index="3">
		<region typus="comment" subtype="疏" id="1141" explains="1127,1128,1129,1130,1131,1132,1133,1134,1135,1136,1137,1138,1139,1140">
疏「事親」至「三年」。○正義曰：此一節論事親事君及事師之法，臣子著服之義，各依文解之。○注「無犯」至「幾諫」。○正義曰：據親有尋常之過，故無犯。若有大惡，亦當犯顏，故《孝經》云「父有爭子，則身不陷於不義」是也。《論語》曰：「事父母幾諫。」是尋常之諫也。○注「左右」至「常人」。○正義曰：凡言「左右」，者據僕從之臣，故立有左右僕從之官位。此左右言「扶持之」，謂子在親左相右相而奉持之。云「子則然，無常人」，然猶如是也。但是子則須如是，或左右奉持，不常遣一人在左，一人在右，故云「無常人」。○注「勤勞」至「為制」。○正義曰：言「服勤」者，謂服持勤苦勞辱之事。故云「致謂戚容稱其服也」者，致之言至也，謂哀情至極而居喪禮，故云「致謂戚容稱其服也」。上《曲禮》云：「五十不致毀。」與此同。云「凡此以恩為制」者，凡上三事對下君與師，故云「以恩為制」。○注「既諫」至「言之」。○正義曰：知既諫而後，人有問其國政，可以語其得失者，昭三年《左傳》云：「晏子謂景公曰：『小人近市，朝夕得所求。』景公曰：『子近市，何貴何賤？』於是景公繁於刑，有鬻踴者。故對曰：『踴貴屨賤。』」諫景公重刑。後及其聘晉，與叔向言齊國之政將歸陳氏，景公厚斂焉。陳氏厚施焉。是既諫得言君之過。若其未諫而言君過，則不可，故昭三年子大叔如晉，張趯與子大叔言云：「火星中而寒暑退。此其極也，能無退乎？」未曾諫君，輒言君德之退，故傳云：「張趯有知，其由在君子之後乎！」是其被譏也。魯昭公取同姓，孔子不仕昭公，既先諫，所以《論語》稱孔子為昭公諱而稱丘也過者，聖人含弘勸獎，攬過歸己，非實事也。若史策書，理則不一，若其良史，直筆不隱君過，董狐書趙盾弒君，及丹楹刻桷之屬是也。若忠順臣，則諱君親之惡者，《春秋》辟諱皆是，故僖元年《左傳》云：「諱國惡，禮也。」○注「不可侵官」。○正義曰：案成十六年《左傳》云，晉楚戰於鄢陵，時欒書將中軍，欒針為晉侯車右，晉侯陷於淖。「欒書將載晉侯，針曰：『書退！侵官，冒也。失官，慢也。離局，奸也。』」時欒書棄元帥之任，欲載晉侯，是侵官也。故云「不可侵官」。此謂君有平常小事，若有危難當致死，故《論語》云：「事君能致其身。」○注「方喪，資於事父」。○正義曰：方謂比方也，謂比方父喪禮以喪君，故云「資於事父」。資，取也。取事父之喪禮以喪君，但居處飲食同耳，不能戚容稱其服。○注「心喪」至「為制」。○正義曰：凡親有冥造之功，又有生育之惠，故懷哀戚之痛，同君衰服之限。君則徒有榮身顯親之事，而無冥造生育之功，故唯服粗衰，表盡哀戚。師則以恩愛成已，有同於親，故不為制服，故云「心喪，戚容如喪父」，為恩愛成己故也。云「而無服」者，既無親之冥造，又無君之榮顯，故無服也。云「以恩義之間為制」者，無犯是同親之恩，無隱是同君之義，兼有親恩君義，故言「恩義之間為制」。但子之事親，本主恩愛，不欲聞親有過惡，故有隱，不欲違親顏色，故無犯。臣之事君，利在功義，若有惡不諫，社稷傾亡，故有犯。君之過惡，眾所同知，故云「無隱」也。
		</region>
	</paragraph>
	<paragraph index="4">
		<region typus="original" subtype="" id="1142" explains="">
季武子成寢，
		</region>
		<region typus="comment" subtype="注" id="1143" explains="1142">
○注：武子，魯公子季友之曾孫季孫夙。
		</region>
		<region typus="original" subtype="" id="1144" explains="">
杜氏之葬在西階之下，請合葬焉，許之入宮而不敢哭。武子曰：「合葬，非古也。自周公以來，未之有改也。
		</region>
		<region typus="comment" subtype="注" id="1145" explains="1144">
○注：自見夷人塚墓以為寢，欲文過。○音義：葬，徐才浪反，又如字。合如字，徐音閤，後「合葬」皆同。文如字，徐音問。
		</region>
		<region typus="original" subtype="" id="1146" explains="">
吾許其大而不許其細，何居？」命之哭。
		</region>
		<region typus="comment" subtype="注" id="1147" explains="1146">
○注：記此者，善其不奪人之恩。
		</region>
	</paragraph>
	<paragraph index="5">
		<region typus="comment" subtype="疏" id="1148" explains="1142,1143,1144,1145,1146,1147">
疏「季武」至「之哭」。○正義曰：此一節明不奪人之恩，兼論夷人塚墓為寢，欲文過之事，各隨文解之。○注「武子」至「孫夙」。○正義曰：案《世本》公子友生齊仲，齊仲生無逸，無逸生行父，行父生夙。夙是公子友曾孫也。○注「自見」至「文過」。○正義曰：言「文過」者，武子自云，合葬之禮，非古昔之法，從周公以來，始有合葬，至今未改。我成寢之時，謂此塚墓是周公以前之事，不須合葬，故我夷平之以為寢。不肯服理，是文飾其過。先儒皆以杜氏喪從外來，就武子之寢合葬，與孔子合葬於防同。又案《晏子春秋》景公成路寢之台，逢於阿盆成逆後喪，並得附葬景公寢中。與此同也。○「吾許」至「何居」。○「吾許其大」者，聽之將喪而入葬，是許其大。「不許其細」，哭是細也。「何居」，「居」，語辭。既許其大，而不許其細，是何道理，故云「何居」。
		</region>
	</paragraph>
	<paragraph index="6">
		<region typus="original" subtype="" id="1149" explains="">
子上之母死而不喪，
		</region>
		<region typus="comment" subtype="注" id="1150" explains="1149">
○注：子上，孔子曾孫，子思伋之子，名白，其母出。○音義：不喪，如字，下同，徐息浪反，下放此。伋音急，子思名也，孔子之孫。
		</region>
		<region typus="original" subtype="" id="1151" explains="">
門人問諸子思曰：「昔者子之先君子喪出母乎？」曰：「然。」
		</region>
		<region typus="comment" subtype="注" id="1152" explains="1151">
○注：禮，為出母期。父卒，為父後者不服耳。○音義：期，居宜反，本又作期，後放此。
		</region>
		<region typus="original" subtype="" id="1153" explains="">
「子之不使白也喪之，何也？」子思曰：「昔者吾先君子無所失道，道隆則從而隆，道污則從而污。
		</region>
		<region typus="comment" subtype="注" id="1154" explains="1153">
○注：污猶殺也。有隆有殺，進退如禮。○音義：隆，力中反，盛也。污音烏，下同。殺，所戒反，又所例反，下同。
		</region>
		<region typus="original" subtype="" id="1155" explains="">
伋則安能？
		</region>
		<region typus="comment" subtype="注" id="1156" explains="1155">
○注：自予不能及。○音義：予，羊許反，許也；一云我也，又音餘。
		</region>
		<region typus="original" subtype="" id="1157" explains="">
為伋也妻者，是為白也母。不為伋也妻者，是不為白也母。故孔氏之不喪出母，自子思始也。
		</region>
		<region typus="comment" subtype="注" id="1158" explains="1157">
○注：記禮所由廢，非之。
		</region>
	</paragraph>
	<paragraph index="7">
		<region typus="comment" subtype="疏" id="1159" explains="1149,1150,1151,1152,1153,1154,1155,1156,1157,1158">
疏「子上」至「始也」。○正義曰：此一節論子上不喪出母之事，各隨文解之。○注「禮為」至「服耳」。○正義曰：案《喪服》齊衰杖期章：「出妻之子為母。」又云：「出妻之子為父後者，則為出母無服。傳云，與尊者為一體，不敢服其私親。」是也。子思既在，子上當為出母有服，故門人疑而問之。云「子之先君子」，謂孔子也，令子喪出母乎？子思曰：「然。」然猶如是也，言是喪出母故也。伯魚之母被出，死，期而猶哭，是喪出母也。○「子思」至「而污」。○道猶禮也，言吾之先君子無所失道，道有可隆，則從而隆。謂父在，為出母宜加隆厚，為之著服。「道污」者，污猶殺也，若禮可殺則從而殺。謂父卒，子為父後，上繼至尊，不敢私為出母禮。當減殺，則不為之著服。「伋則安能」者，子思自以才能淺薄，不及聖祖，故云伋則何能。鄭云：「自予不能及，予猶許也。自許不能及也。」
		</region>
	</paragraph>
	<paragraph index="8">
		<region typus="original" subtype="" id="1160" explains="">
孔子曰：「拜而后稽顙，頹乎其順也。
		</region>
		<region typus="comment" subtype="注" id="1161" explains="1160">
○注：此殷之喪拜也。頹，順也。先拜賓，順於事也。○音義：顙，素黨反。稽顙，觸地無容。頹，徒回反。
		</region>
		<region typus="original" subtype="" id="1162" explains="">
稽顙而后拜，頎乎其至也。
		</region>
		<region typus="comment" subtype="注" id="1163" explains="1162">
○注：此周之喪拜也。頎，至也。先觸地無容，哀之至。○音義：頎音懇，惻隱之貌，又音畿。觸音昌欲反。
		</region>
		<region typus="original" subtype="" id="1164" explains="">
三年之喪，吾從其至者。」
		</region>
		<region typus="comment" subtype="注" id="1165" explains="1164">
○注：重者尚哀戚，自期如殷可。
		</region>
	</paragraph>
	<paragraph index="9">
		<region typus="comment" subtype="疏" id="1166" explains="1160,1161,1162,1163,1164,1165">
疏「孔子」至「至者」。○正義曰：此一節論殷、周喪拜之異也。拜者，主人孝子拜賓也。稽顙者，觸地無容也，頹然不逆之意也。拜是為賓，稽顙為己，前賓後已，各以為頹然而順序也。○「稽顙而後拜，頎乎其至也」者，頎，惻隱貌也。先觸地無容，後乃拜賓也。是為親痛深貌，惻隱之至也。○「三年之喪，吾從其至」者，孔子評二代所拜也。至者，謂先稽顙後拜也。重喪，主貌惻隱，故三年喪則從其頎至者也。○注「重者」至「殷可」。○正義曰：三年之喪，尚哀戚則從周。自期以下如殷可。此經直云「拜而後稽顙」，「稽顙而後拜」，鄭知拜而後稽顙是「殷之喪拜」，稽顙而後拜是「周之喪拜」者，於孔子所論，每以二代相對，故下檀弓云：「殷人既封而弔，周人反哭而弔，殷以愨，吾從周。」又云：「殷朝而殯於祖，周朝而遂葬。」皆以殷、周相對，故知此亦殷、周相對也。知並是殷、周喪拜者，此云「三年之喪，吾從其至」，明非三年喪者，則從其順，故知並是喪拜。但殷之喪拜，自斬衰以下，緦麻以上，皆拜而後稽顙，以其質故也。周則杖期以上，皆先稽顙而後拜，不期杖以下，乃作殷之喪拜。鄭知殷先拜而後稽顙，周先稽顙而後拜者，以孔子所論皆先殷而後周；今「拜而後稽顙」，文在其上，故為殷也；「稽顙而後拜」，文在其下，故為周也。且下《檀弓》云，秦穆公使人弔公子重耳，重耳稽顙而不拜，示不為後也。若為後，當稽顙而後拜也。重耳既在周時，明知先稽顙而後拜者。若然，《士喪禮》既是周禮，所以主人拜稽顙，似亦先拜而後稽顙者，《士喪禮》云「拜稽顙」者，謂為拜之時先稽顙。其《喪大記》每拜稽顙者，與《士喪禮》同。案《晉語》云，秦穆公弔重耳，重耳再拜不稽顙。與下篇重耳稽顙不拜文異者，《國語》之文，不可用此稽顙而後拜。即《大祝》「凶拜」之下，鄭註：「稽顙而後拜，謂三年服者。」此拜而後稽顙，即《大祝》吉拜。鄭注云：「謂齊衰不杖以下者。」鄭知凶拜是三年服者，以《雜記》云：「三年之喪，以其喪拜。」喪拜即凶拜。鄭又云：「吉拜，齊衰不杖以下。」則齊衰杖者，亦用凶拜者。知齊衰杖用凶拜者，以《雜記》云：「父母在，為妻不杖不稽顙。」明父母歿，為妻杖得稽顙也。是知杖齊衰得為凶拜。若然，《雜記》云：「三年之喪，以其喪拜。非三年之喪，以吉拜。」則杖期以下，皆用吉拜。今此杖期得用凶拜者，《雜記》所云，大判而言，雖有杖期，總屬三年之內。熊氏以為《雜記》所論，是拜問拜賜，故杖期亦屬吉拜。必知然者，以鄭注《大祝》「凶拜」云「三年服者」，是用《雜記》之文，解以凶拜之義，則拜賓、拜問、拜賜不得殊也。且《雜記》「問」與「賜」與於「拜」文，上下不相接次，不可用也。《周禮．大祝》「一曰稽首」，鄭云：「頭至地。」案《中候》：「我應云王，再拜稽首。」鄭云：「稽首，頭至手也。」此即臣拜君之拜，故《左傳》云：「天子在，寡君無所稽首。」大夫於諸侯亦稽首，故下《曲禮》云：「大夫之臣不稽首。」則大夫於君得稽首。「二曰頓首」，鄭曰：「頭叩地不停留也。」此平敵以下拜也，諸侯相拜則然，以其不稽首，唯頓首也。「三曰空首」，鄭云：「頭至手，所謂拜手也。」以其與拜手是一，故為頭至手也。此答臣下之拜，其敵者既用頓首，故知不敵者用空首。「四曰振動」，鄭云：「戰慄變動之拜。」謂有敬懼，故為振動，故《尚書．泰誓》火流為烏、王動色變是也。「五曰吉拜」者，謂先作頓首拜，後作稽顙，故鄭康成注與頓首相近。「六曰凶拜」者，既重於吉拜，當先作稽顙，而後稽首。「七曰奇拜」，鄭大夫云：「奇拜謂一拜也。」鄭康成云：「一拜答臣下。」然《燕禮》、《大射》公答再拜者，為初敬之，為賓尊之，故再拜。燕末無筭爵之後，唯止一拜而已。「八曰褒拜」者，鄭大夫云：「褒讀為報，報拜，再拜也。」鄭康成云：「再拜，拜神與尸。」「九曰肅拜」者，鄭司農云：「但俯下手，今時揖是也。介者不拜。」引成十六年「為事故，敢肅使者」。此禮拜，體為空首一拜而已，其餘皆再拜也。其肅拜或至再，故成十六年晉郤至三肅使者。此肅又謂婦人之拜，故《少儀》云「婦人吉事，雖有君賜，肅拜」是也。
		</region>
	</paragraph>
	<paragraph index="10">
		<region typus="original" subtype="" id="1167" explains="">
孔子既得合葬於防，
		</region>
		<region typus="comment" subtype="注" id="1168" explains="1167">
○注：言既得者，少孤不知其墓。○音義：少，詩召反，下文同。
		</region>
		<region typus="original" subtype="" id="1169" explains="">
曰：「吾聞之，古也墓而不墳。
		</region>
		<region typus="comment" subtype="注" id="1170" explains="1169">
○注：墓謂兆域，今之封塋也。古謂殷時也。土之高者曰墳。○音義：墳，扶云反。
		</region>
		<region typus="original" subtype="" id="1171" explains="">
今丘也，東西南北之人也，不可以弗識也。」於是封之，崇四尺。
		</region>
		<region typus="comment" subtype="注" id="1172" explains="1171">
○注：東西南北，言居無常處也。聚土曰封，封之，周禮也。《周禮》曰：「以爵等為丘封之度。」崇，高也。高四尺，蓋周之士制。○音義：識，式志反，又如字。處，昌慮反。之度，本又作「之數」。
		</region>
		<region typus="original" subtype="" id="1173" explains="">
孔子先反，
		</region>
		<region typus="comment" subtype="注" id="1174" explains="1173">
○注：當脩虞事。
		</region>
		<region typus="original" subtype="" id="1175" explains="">
門人後。雨甚，至。
		</region>
		<region typus="comment" subtype="注" id="1176" explains="1175">
○注：後，待封也。
		</region>
		<region typus="original" subtype="" id="1177" explains="">
孔子問焉，曰：「爾來何遲也？」曰：「防墓崩。」
		</region>
		<region typus="comment" subtype="注" id="1178" explains="1177">
○注：言所以遲者，脩之而來。○音義：防墓，防地之墓也。庾云：「防衛墓崩。」
		</region>
		<region typus="original" subtype="" id="1179" explains="">
孔子不應。
		</region>
		<region typus="comment" subtype="注" id="1180" explains="1179">
○注：以其非禮。○音義：應，應對之應。三，三言之，以孔子不聞。○音義：三，息暫反，又如字。
		</region>
		<region typus="original" subtype="" id="1181" explains="">
孔子泫然流涕曰：「吾聞之，古不脩墓。」
		</region>
		<region typus="comment" subtype="注" id="1182" explains="1181">
○注：脩，猶治也。○音義：泫，胡犬反。涕音體。
		</region>
	</paragraph>
	<paragraph index="11">
		<region typus="comment" subtype="疏" id="1183" explains="1167,1168,1169,1170,1171,1172,1173,1174,1175,1176,1177,1178,1179,1180,1181,1182">
疏「孔子」至「修墓」。○正義曰：此一節論古者不修墓之事，各依文解之。○天子之墓一丈，諸侯八尺，其次降差以兩。○「今丘也，東西南北之人也，不可以弗識也」。○今既東西南北，不但在鄉，若久乃歸還，不知葬之處所，故云不可以不作封墳，記識其處。○注「《周禮》」至「士制」。○正義曰：引《周禮．塚人》，云「高四尺，蓋周之士制」者，其父梁紇雖為大夫，《周禮》公侯伯之大夫再命，與天子中士同，云「周之士制」者，謂天子之士也。○「曰，防墓崩」。○防地之墓新始蛔芰，遇甚雨而崩。庾蔚云：「防守其墓，備擬其崩。」若如庾之言，墓實不崩，鄭何以言「修之而來」？孔子何以言「古不修墓」？違經背注，妄說異同，非也。○「孔子泫然流涕」。○自傷修墓違古，致令今崩，弟子重修，故流涕也。
		</region>
	</paragraph>
	<paragraph index="12">
		<region typus="original" subtype="" id="1184" explains="">
孔子哭子路於中庭。
		</region>
		<region typus="comment" subtype="注" id="1185" explains="1184">
○注：寢中庭也。與哭師同，親之。
		</region>
		<region typus="original" subtype="" id="1186" explains="">
有人弔者，而夫子拜之。
		</region>
		<region typus="comment" subtype="注" id="1187" explains="1186">
○注：為之主也。
		</region>
		<region typus="original" subtype="" id="1188" explains="">
既哭，進使者而問故。
		</region>
		<region typus="comment" subtype="注" id="1189" explains="1188">
○注：使者，自衛來赴者。故，謂死之意狀。○音義：使，色吏反，下及注同。
		</region>
		<region typus="original" subtype="" id="1190" explains="">
使者曰：「醢之矣。」
		</region>
		<region typus="comment" subtype="注" id="1191" explains="1190">
○注：時衛世子蒯聵篡輒而立，子路死之。醢之者，示欲啗食以怖眾。○音義：醢音海。蒯，苦怪反。聵，五怪反。蒯聵，衛靈公之太子出公輒之父莊公也。篡輒，初患反；輒，出公名也。啗，本又作「啖」，待敢反。怖，普故反，
		</region>
		<region typus="original" subtype="" id="1192" explains="">
遂命覆醢。
		</region>
		<region typus="comment" subtype="注" id="1193" explains="1192">
○注：覆，棄之。不忍食。○音義：覆，芳服反，注同。
		</region>
	</paragraph>
	<paragraph index="13">
		<region typus="comment" subtype="疏" id="1194" explains="1184,1185,1186,1187,1188,1189,1190,1191,1192,1193">
疏「孔子」至「覆醢」。○正義曰：此一節論師資之恩，兼明子路死之意狀。○注「寢中」至「親之」。○正義曰：下文云「師，吾哭諸寢」，今「哭子路於中庭」，故云「與哭師同，親之」。若其不親，當哭於寢門外，與朋友同，故下云「朋友，哭諸寢門外」。案《奔喪》云「師於廟門外」者，謂周禮也。下文據殷法也。○注「故，謂死之意狀」。○正義曰：案哀十五年《左傳》云：「孔子聞衛亂，曰：『柴也其來，由也其死矣。』」則是預知，所以進使者問故者，以子路忠而好勇，必知其死難，但不知其死之委曲，更問之也。○注「時衛」至「怖眾」。○正義曰：案哀十五年《左傳》云，蒯瞶潛入孔悝之家，與伯姬「迫孔悝於廁，強盟之，遂劫以登台。子路入，逐之至台下，且曰：『大子無勇，若燔台半，必舍孔叔。』大子聞之，懼，下石乞、盂黶敵子路，以戈擊之，斷纓。子路曰：『君子死，冠不免。』」○注云：「不使冠在地。遂絕纓而死。」
		</region>
	</paragraph>
	<paragraph index="14">
		<region typus="original" subtype="" id="1195" explains="">
曾子曰：「朋友之墓，有宿草而不哭焉。」
		</region>
		<region typus="comment" subtype="注" id="1196" explains="1195">
○注：宿草，謂陳根也。為師心喪三年，於朋友期可。○音義：期音期。
		</region>
	</paragraph>
	<paragraph index="15">
		<region typus="comment" subtype="疏" id="1197" explains="1195,1196">
疏「曾子」至「哭焉」。○正義曰：曾子，孔子弟子，姓曾名參，字子輿，魯人也。宿草，陳根也。草經一年陳，根陳也。朋友相為哭一期，草根陳，乃不哭也。所以然者，朋友雖無親，而有同道之恩。言朋友期而猶哭者，非謂在家立哭位，以終期年。張敷云：「謂於一成之內，如聞朋友之喪，或經過朋友之墓及事故須哭，如此則哭焉。若期之外，則不哭也。」
		</region>
	</paragraph>
	<paragraph index="16">
		<region typus="original" subtype="" id="1198" explains="">
子思曰：「喪三日而殯，凡附於身者，必誠必信，勿之有悔焉耳矣。三月而葬，凡附於棺者，必誠必信，勿之有悔焉耳矣。
		</region>
		<region typus="comment" subtype="注" id="1199" explains="1198">
○注：言其日月，欲以盡心脩備之。附於身，謂衣衾。附於棺，謂明器之屬。○音義：衾音欽。
		</region>
		<region typus="original" subtype="" id="1200" explains="">
喪三年以為極亡，
		</region>
		<region typus="comment" subtype="注" id="1201" explains="1200">
○注：去已久遠，而除其喪。○音義：以為極亡，並如字；極，已也，徐紀力反；王以「極」字絕句，亡作「忘」，向下讀；孫依鄭作「亡」，而如王分句。
		</region>
		<region typus="original" subtype="" id="1202" explains="">
則弗之忘矣。
		</region>
		<region typus="comment" subtype="注" id="1203" explains="1202">
○注：則之言曾。
		</region>
		<region typus="original" subtype="" id="1204" explains="">
故君子有終身之憂，
		</region>
		<region typus="comment" subtype="注" id="1205" explains="1204">
○注：念其親。
		</region>
		<region typus="original" subtype="" id="1206" explains="">
而無一朝之患，
		</region>
		<region typus="comment" subtype="注" id="1207" explains="1206">
○注：毀不滅性。
		</region>
		<region typus="original" subtype="" id="1208" explains="">
故忌日不樂。」
		</region>
		<region typus="comment" subtype="注" id="1209" explains="1208">
○注：謂死日，言忌日不用舉吉事。○音義：樂如字，又音洛。
		</region>
	</paragraph>
	<paragraph index="17">
		<region typus="comment" subtype="疏" id="1210" explains="1198,1199,1200,1201,1202,1203,1204,1205,1206,1207,1208,1209">
疏「子思」至「不樂」。○正義曰：此一節論喪之初死及葬送終之具，須盡孝子之情，及思念父母不忘之事，今各隨文解之。「三日而殯」者，據大夫士禮，故云三日也。○「凡附於身」者，謂衣衾也。夫祀必求仁者之粟，故送終之物，悉用誠信，必令合禮，不使少有非法，後追悔咎。「焉耳矣」者，助句之辭。○「三月而葬，凡附於棺者，必誠必信，勿之有悔焉耳矣」者，三月而葬，亦大夫士禮也。附謂明器之屬，亦當必誠信，不追悔也。○注「言其」至「之屬」。○正義曰：此「言其日月，欲以盡心修備之」，鄭意但言凡附身附棺自足，又更云「三日」、「三月」，言棺中物少者，三日之期，家計可使量度，則必中，棺外物多，三月之賒，思忖必就，故言日月，欲見宜慎也。云「謂明器之屬」者，案《既夕禮》除明器之外，有用器弓矢、耒耜、兩敦、兩杅、盤匜、燕樂器、甲、胄、干、笮、杖、笠、翣等，故云「之屬」也。○「喪三年以為極亡」，○此亦子思語辭也。言服親之喪，以經三年，以為極亡，可以棄忘，而孝子有終身之痛，曾不暫忘於心也。注云「則之言曾」，故君子有終竟己身，恆慘念親。此則是不忘之事。雖終身念親，而不得有一朝之間有滅性禍患，恐其常毀，故唯忌日不為樂事，他日則可，防其滅性故也。所以不滅性者，父母生己，欲其存寧，若滅性，傷親之志，又身已絕滅，無可祭祀故也。○注「謂死」至「吉事」。○正義曰：下篇子卯為人君忌日，恐此忌日亦為子卯，故云「謂死日」也。言「忌」者，以其親亡忌難，吉事不舉之。
		</region>
	</paragraph>
	<paragraph index="18">
		<region typus="original" subtype="" id="1211" explains="">
孔子少孤，不知其墓。
		</region>
		<region typus="comment" subtype="注" id="1212" explains="1211">
○注：孔子之父郰叔梁紇與顏氏之女徵在野合而生孔子，徵在恥焉，不告。○音義：郰，側留反，又作鄒。紇，恨發反，徐胡切反，又胡沒反。
		</region>
		<region typus="original" subtype="" id="1213" explains="">
殯於五父之衢，
		</region>
		<region typus="comment" subtype="注" id="1214" explains="1213">
○注：欲有所就而問之。孔子亦為隱焉，殯於家，則知之者無由怪己，欲發問端。五父，衢名，蓋郰曼父之鄰。○音義：父音甫，注及下同。衢，求於反。為如字，又于偽反。曼音萬。
		</region>
		<region typus="original" subtype="" id="1215" explains="">
人之見之者，皆以為葬也。
		</region>
		<region typus="comment" subtype="注" id="1216" explains="1215">
○注：見柩行於路。
		</region>
		<region typus="original" subtype="" id="1217" explains="">
其慎也，蓋殯也。
		</region>
		<region typus="comment" subtype="注" id="1218" explains="1217">
○注：慎，當為引，禮家讀然，聲之誤也。殯引，飾棺以輤，葬引，飾棺以柳翣。孔子是時以殯引，不以葬引，時人見者，謂不知禮。○音義：慎，依注作引，羊刃反。輤，七見反。翣，所甲反。
		</region>
		<region typus="original" subtype="" id="1219" explains="">
問於郰曼父之母，然後得合葬於防。
		</region>
		<region typus="comment" subtype="注" id="1220" explains="1219">
○注：曼父之母，與徵在為鄰，相善。
		</region>
	</paragraph>
	<paragraph index="19">
		<region typus="comment" subtype="疏" id="1221" explains="1211,1212,1213,1214,1215,1216,1217,1218,1219,1220">
疏「孔子」至「於防」。○正義曰：此一節論孔子訪父墓之事。云孔子既少孤失父，其母不告父墓之處。今母既死，欲將合葬，不知父墓所在，意欲問人，故若殯母於家，則禮之常事，他人無由怪己。故殯於五父之衢，欲使他人怪而致問於己。外人見柩行路，皆以為葬。但葬引柩之時，飾棺以柳翣，其殯引之禮，飾棺以輤。當夫子飾其所引之棺以輤，故云其引也蓋殯也。殯不應在外，故稱「蓋」，為不定之辭。於時郰曼父之母，素與孔子母相善，見孔子殯母於外，怪問孔子。孔子因其所怪，遂間郰曼父之母，始知父墓所在，然後得以父母尸柩合葬於防。○注「孔子」至「不告」。○正義曰：按《史記．孔子世家》云：「叔梁紇與顏氏女野合而生孔子。」鄭用《世家》之文，故注言「野合」，不備於禮也，若《論語》云：「先進於禮樂，野人也。及野哉！由也。」非謂草野而合也。但徵在恥其與夫不備禮為妻，見孔子知禮，故不告。言「不知其墓」者，謂不委曲適知柩之所在，不是全不知墓之去處。其或出辭入告，總望本處而拜。今將欲合葬，須正知處所，故云「不知其墓」。今古不知墓處，於事大有，而講者喧喧，競為異說，恐非經記之旨。案《家語》云：「叔梁紇年餘七十無妻，顏父有三女。顏父謂其三女曰：『鄒大夫身長七尺，武力絕倫，年餘七十，誰能與之為妻？』二女莫對，徵在進曰：『從父所制，將何問焉？』父曰：『即爾能矣。』遂以妻之，為妻而生孔子，三歲而叔梁紇卒。」王肅據《家語》之文以為《禮記》之妄。又《論語緯．撰考》云：「叔梁紇與徵在禱尼丘山，感黑龍之精以生仲尼。」今鄭云「叔梁紇與顏氏之女徵在野合」，於《家語》文義亦無殊，何者？七十之男，始取徵在，灼然不能備禮，亦名野合。又徵在幼少之女而嫁七十之夫，是以羞慚，不能告子。又叔梁紇生子三歲而後卒，是孔子少孤。又與《撰考》之文禱尼丘山而生孔子，於野合之說，亦義理無妨，鄭與《家語》、《史記》並悉符同。王肅妄生疑難，於義非也。○注「慎當」至「知禮」。○正義曰：挽柩為引，無名慎者，以慎、引聲相近，故云「慎」當為引。云「禮家讀然」者，「然」猶如是也，言禮家讀如是引字。故《大司徒》云：「大喪屬其六引。」是讀引也。云「殯引，飾棺以輤」者，案《雜記》云，諸侯行而死於道，其輤有裧，緇布裳惟。輤為赤色，大夫布裳帷，士葦席以為屋，蒲席以為裳帷。大夫以下雖無輤，取諸侯輤同名，故飾棺以輤。云「葬引，飾棺以輤」者，案《喪大記》云，君龍帷、黼荒、黼翣二、黻翣二、畫翣二、大夫畫帷、畫荒、黻翣二、畫翣二、士布帷，布荒、畫翣二。在上曰荒，在旁曰帷，總謂之柳，故云「飾棺以柳翣」。
		</region>
	</paragraph>
	<paragraph index="20">
		<region typus="original" subtype="" id="1222" explains="">
鄰有喪，舂不相；里有殯，不巷歌。
		</region>
		<region typus="comment" subtype="注" id="1223" explains="1222">
○注：皆所以助哀也。相，謂以音聲相勸。○音義：相，息亮反，注同。
		</region>
		<region typus="original" subtype="" id="1224" explains="">
喪冠不緌。
		</region>
		<region typus="comment" subtype="注" id="1225" explains="1224">
○注：去飾。○音義：緌，本又作綏，同，耳佳反。去，起呂反。
		</region>
	</paragraph>
	<paragraph index="21">
		<region typus="original" subtype="" id="1226" explains="">
有虞氏瓦棺，
		</region>
		<region typus="comment" subtype="注" id="1227" explains="1226">
○注：始不用薪也。有虞氏上陶。○音義：陶，大刁反。
		</region>
		<region typus="original" subtype="" id="1228" explains="">
夏后氏堲周，
		</region>
		<region typus="comment" subtype="注" id="1229" explains="1228">
○注：火熟曰堲，燒土冶以周於棺也。或謂之土周，由是也。《弟子職》曰：「右手折堲。」○音義：即周，本又作堲，同，子栗反，又音稷，注下同。何云：「冶土為磚，四周於棺。」燒，叔招反。折，之設反，《管子》云：「左手執燭，右手折堲。」即，燭頭燼也。《弟子職》，其篇名。
		</region>
		<region typus="original" subtype="" id="1230" explains="">
殷人棺槨，
		</region>
		<region typus="comment" subtype="注" id="1231" explains="1230">
○注：槨，大也。以木為之，言槨大於棺也。殷人上梓。○音義：棺音官。槨音郭。梓音子。
		</region>
		<region typus="original" subtype="" id="1232" explains="">
周人牆置翣。
		</region>
		<region typus="comment" subtype="注" id="1233" explains="1232">
○注：牆，柳衣也。凡此言後王之制文。○音義：牆，在良反。
		</region>
		<region typus="original" subtype="" id="1234" explains="">
周人以殷人之棺槨葬長殤，以夏后氏之堲周葬中殤、下殤，以有虞氏之瓦棺葬無服之殤。
		</region>
		<region typus="comment" subtype="注" id="1235" explains="1234">
○注：略未成人。○音義：長殤，丁丈反，下式羊反；十六至十九為長殤，十二至十五為中殤，八歲至十一為下殤，七歲已下為無服之殤，生未三月不為殤。
		</region>
	</paragraph>
	<paragraph index="22">
		<region typus="comment" subtype="疏" id="1236" explains="1226,1227,1228,1229,1230,1231,1232,1233,1234,1235">
疏「有虞」至「之殤」。○正義曰：此一節論棺槨所起及用棺槨之事，各隨文解之。○注「始不」至「上陶」。○正義曰：案《易．下繫辭》云：「古之葬者，厚衣之以薪，葬之中野，不封不樹，喪期無數。後世聖人易之以棺槨，蓋取諸《大過》。」《大過》者，巽下兌上之卦。初六在巽體，巽為木，上六位在已，已當巽位。巽又為木，二木在外，以夾四陽。四陽互體為二乾，乾為君為父，二木夾君父，是棺槨之象。今虞氏既造瓦棺，故云「始不用薪」。然虞氏瓦棺，則未有槨也，《繫辭》何以云「後世聖人易之以棺槨」？連言「槨」者？以後世聖人其文開廣，遠探殷、周。而言喪期，有虞氏則然，故《尚書》云：「三載，四海遏密八音。」云「有虞氏上陶」者，案《考工記》陶人造瓦器，故引之證瓦棺。○注「火熟」至「折堲」。○正義曰：「火熟「者，以《弟子職》云：「折燭之炎燼，名之曰堲。」故知堲是火熟者。云「燒土冶以周於棺也」者，謂鑿土為陶冶之形，大小得容棺，故云「燒土冶以周於棺」也。云「或謂之土周，由是也」者，《曾子問》云：「下殤土周葬於園。」云「由是」者，燒土周棺，得喚作土周。引《弟子職》者，證火熟曰堲之意。案《管子書》有《弟子職》篇，云「左手秉燭，右手正堲」。鄭云：「折堲者，即是正除之義。」○注「槨大」至「上梓」。○正義曰：槨聲與寬廓相近，故云「大於棺」也。「殷人上梓」，亦《考工記》文，引之以證槨也。《考工記》又云：「夏后氏上匠。」於「堲周」，不引之者，以匠無所不為，非獨聖周而已，故不引也。《考工記》又云：「周人上輿。」輿非牆之事，故於「周人牆置翣」亦不引之也。○注「牆柳」至「制文」。○正義曰：案《喪大記注》云：「在旁曰帷，在上曰荒。」帷荒所以衣柳，則以帷荒之內木材為柳，其實帷荒及木材等總名曰柳。故《縫人》云：「衣翣柳之材。」注云：「柳之言聚，諸飾之所聚。」是帷荒總稱柳也。云「凡此言後王之制文」者，「凡」謂虞、夏、殷、周。有虞氏唯有瓦棺，夏后氏瓦棺之外加堲周，殷則梓棺替瓦棺，又有木為槨替堲周，周人棺槨，又更於槨傍置柳、置翣扇，是後王之制，以漸加文也。夏言「後」者，《白虎通》云：「以揖讓受於君，故稱後。殷、周稱人者，以行仁義，人所歸往，故稱人。」夏對殷、周稱人，故言後，見受之於君。虞則不對殷、周。自五帝之內，雖受於君，不須稱後也。
		</region>
	</paragraph>
	<paragraph index="23">
		<region typus="original" subtype="" id="1237" explains="">
夏后氏尚黑，
		</region>
		<region typus="comment" subtype="注" id="1238" explains="1237">
○注：以建寅之月為正，物生色黑。○音義：正者征，下同，又如字。
		</region>
		<region typus="original" subtype="" id="1239" explains="">
大事斂用昏，
		</region>
		<region typus="comment" subtype="注" id="1240" explains="1239">
○注：昏時亦黑。此大事謂喪事也。○音義：斂，力驗反，下皆同。
		</region>
		<region typus="original" subtype="" id="1241" explains="">
戎事乘驪，
		</region>
		<region typus="comment" subtype="注" id="1242" explains="1241">
○注：戎，兵也。馬黑色曰驪。《爾雅》曰：「騋，牝驪，牡玄。」○音義：驪，力知反，徐郎志反。純黑色馬。騋音來，馬七尺已上為騋。
		</region>
		<region typus="original" subtype="" id="1243" explains="">
牡用玄。
		</region>
		<region typus="comment" subtype="注" id="1244" explains="1243">
○注：玄，黑類也。
		</region>
		<region typus="original" subtype="" id="1245" explains="">
殷人尚白，
		</region>
		<region typus="comment" subtype="注" id="1246" explains="1245">
○注：以建丑之月為正，物牙色白。
		</region>
		<region typus="original" subtype="" id="1247" explains="">
大事斂用日中，
		</region>
		<region typus="comment" subtype="注" id="1248" explains="1247">
○注：日中時亦白。
		</region>
		<region typus="original" subtype="" id="1249" explains="">
戎事乘翰，
		</region>
		<region typus="comment" subtype="注" id="1250" explains="1249">
○注：翰，白色馬也。《易》曰：「白馬翰如。」○音義：翰，字又作鶾，胡旦反，又音寒。
		</region>
		<region typus="original" subtype="" id="1251" explains="">
牲用白。周人尚赤，
		</region>
		<region typus="comment" subtype="注" id="1252" explains="1251">
○注：以建子之月為正，物萌色赤。○音義：萌，亡耕反。
		</region>
		<region typus="original" subtype="" id="1253" explains="">
大事斂用日出，
		</region>
		<region typus="comment" subtype="注" id="1254" explains="1253">
○注：日出時亦赤。
		</region>
		<region typus="original" subtype="" id="1255" explains="">
戎事乘騵，
		</region>
		<region typus="comment" subtype="注" id="1256" explains="1255">
○注：騵，騮馬，白腹。○音義：騵音原。騮，力求反，赤馬，黑鬣尾。
		</region>
		<region typus="original" subtype="" id="1257" explains="">
牲用騂。
		</region>
		<region typus="comment" subtype="注" id="1258" explains="1257">
○注：騂，赤類。○音義：騂，息營反，徐呼營反，純赤色也。一云赤黃色。
		</region>
	</paragraph>
	<paragraph index="24">
		<region typus="comment" subtype="疏" id="1259" explains="1237,1238,1239,1240,1241,1242,1243,1244,1245,1246,1247,1248,1249,1250,1251,1252,1253,1254,1255,1256,1257,1258">
疏「夏后」至「用騂」。○正義曰：此一節論三代正朔所尚色不同，各依文解之。○音義：夏尚黑，殷尚白，周尚赤，此之謂三統，故《書傳略說》云：「天有三統，物有三變，故正色有三。天有三生三死，故土有三王，王特一生死。」又《春秋緯．元命苞》及《樂緯．稽耀嘉》云：「夏以十三月為正，息卦受泰。」注云：「物之始，其色尚黑，以寅為朔。」「殷以十二月為正，息卦受泰。」注云：「物之牙，其色尚白，以雞鳴為朔。」「周以十一月為正，息卦受復，其色尚赤，以夜半為朔。」又《三正記》云：「正朔三而改，文質再而復。」以此推之，自夏以上皆正朔三而改也。鄭注《尚書》：「三帛，高陽氏之後用赤繒，高辛氏之後用黑繒，其餘諸侯用白繒。」如鄭此意，卻而推之，舜以十一月為正，尚赤。堯以十二月為正，尚白，故曰：「其餘諸侯用白繒。」高辛氏以十二月為正，尚黑。故云：「高辛氏之後用赤繒。」高陽氏以十一月為正，尚赤，故云：「高陽氏之後用赤繒。」帝少皞以十二月為正，尚白。黃帝以十三月為正，尚黑。神農以十一月為正，尚赤。女媧以十二月為正，尚白。伏犧以上，未有聞焉。《易．說卦》云「帝出乎震」，則伏羲也。建寅之月，又木之始。其三正當從伏羲，以下文質再而復者，文質法天地，文法天，質法地。周文法地而為天正，殷質法天而為地正者，正朔文質不相須，正朔以三而改，文質以二而復，各自為義，不相須也。建子之月為正者，謂之天統。以天之陽氣始生，為百物得陽氣，微稍動變，故為天統。建丑之月為地統者，以其物已吐牙，不為天氣始動，物又未出，不得為人所施功，唯在地中含養萌牙，故為地統。建寅之月為人統者，以其物出於地，人功當須修理，故謂之人統。統者，本也，謂天地人之本也。然王者必以此三月為正者，以其此月物生微細，又是歲之始生，王者繼天理物，含養微細，又取其歲初為正朔之始。既天地人之三者所繼不同，故各改正朔，不相襲也。所尚既異，符命亦隨所尚而來，故《禮緯．稽命征》云：「其天命以黑，故夏有玄珪。天命以赤，故周有赤雀銜書。天命以白，故殷有白狼銜鉤。」是天之所命，亦各隨人所尚。符命雖逐所尚，不必皆然。故天命禹觀河，見白面長人。《洛予命》云：「湯觀於洛，沈璧，而黑龜與之書，黃魚雙躍。」《泰誓》言武王伐紂，而白魚入於王舟。是符命不皆逐正色也。鄭康成之義，自古以來，皆改正朔。若孔安國則改正朔殷、週二代，故注《尚書》湯承堯舜禪代之後，革命創製，改正易服，是從湯始改正朔也。○注「昏時」至「事也」。○正義曰：知「大事」是喪事者，以其與「斂」文連，故知大事是喪事也。○注《爾雅》曰：騋，牝驪，牡玄」。○正義曰：引《爾雅．釋畜》文。「騋，牝驪，牡玄」，謂七尺曰騋，牝者色驪，牡者色玄。引之者，證「驪」是玄之類也。案《廋人》云：「八尺以上為龍，七尺以上為騋，六尺以上為馬。」凡馬皆有驪牡玄，獨言騋者，舉中以見上下，明其諸馬皆然。或《爾雅》釋《詩》云：「騋牝。」郭璞註：「玄駒，小馬。」稍異鄭也。○注「玄黑類也」。○正義曰：案《周禮．考工記》：「七入為緇。」鄭云：「玄則六入者與？」是玄黑類。○注「翰白」至「翰如」。○正義曰：所引《易》者，《易．賁卦．六四》：「賁如皤如，白馬翰如。」《賁》離下艮上，鄭注云：「六四，巽爻也。有應於初九，欲自飾以適初，既進退未定，故皤如也。」「白馬翰如」，謂九三位在辰，得巽氣為白馬。翰猶幹也。見六四適初未定，欲幹而有之，引此者證「翰」為白色。案彼以幹為翰者，以「翰如」、「白馬」連文，故以翰為幹，望經為義，以此不同。○注「物萌色赤」。○正義曰：案上「殷尚白」之下，注云：「物牙色白。」此「萌色赤」不同者，萌是牙之微細，故建子云萌，建丑云牙。若散而言之，萌即牙也。故《書傳略說》云：「周以至動，殷以萌，夏以牙。」此皆據一種之草，大汎而言，故建子始動，建寅乃出，至如薺麥以秋而生，《月令》仲冬荔挺出，不在此例也。此文質雖異，殷、質周文，大泛言之，乃前代質，後代文也。故《表記》云「虞、夏之質，殷、周之文」是也。○注「騵，騮馬，白腹」。○正義曰：《爾雅．釋畜》文。武王伐紂所乘也。故《詩》云：「駟騵彭彭。」《毛傳》云：「上周下殷。」故周人戎事乘之，若其餘事，則《明堂位》云「周人黃馬蕃鬣」是也。
		</region>
	</paragraph>
	<paragraph index="25">
		<region typus="original" subtype="" id="1260" explains="">
穆公之母卒，
		</region>
		<region typus="comment" subtype="注" id="1261" explains="1260">
○注：穆公，魯哀公之曾孫。
		</region>
		<region typus="original" subtype="" id="1262" explains="">
使人問於曾子曰：「如之何？」
		</region>
		<region typus="comment" subtype="注" id="1263" explains="1262">
○注：問居喪之禮。曾子，曾參之子，名申。○音義：參，所金反，一音七南反，後同。
		</region>
		<region typus="original" subtype="" id="1264" explains="">
對曰：「申也聞諸申之父曰：「哭泣之哀，齊斬之情，饘粥之食，自天子達。
		</region>
		<region typus="comment" subtype="注" id="1265" explains="1264">
○注：子喪父母，尊卑同。○音義：齊音咨，本亦作繼，繼衰之字，後皆放此。饘，本又作饘，之然反，《說文》云：「糜也。」周謂之饘，宋、衛謂之�。粥，之六反，徐又音育，《字林》云：「淖，糜也。」
		</region>
		<region typus="original" subtype="" id="1266" explains="">
布幕，衛也。縿幕魯也。』」
		</region>
		<region typus="comment" subtype="注" id="1267" explains="1266">
○注：幕，所以覆棺上也，縿，縑也。縿讀如綃。衛，諸侯禮。魯，天子禮。兩言之者，僣已久矣。幕或為幦。○音義：幕，本又作冪，音莫，徐音覓，下同。縿音綃，徐又音蕭。縑，古謙反。綃音消，徐本又作綃，桑堯反。僣，子念反。幦，莫歷反。
		</region>
	</paragraph>
	<paragraph index="26">
		<region typus="comment" subtype="疏" id="1268" explains="1260,1261,1262,1263,1264,1265,1266,1267">
疏「穆公」至「魯也」。○正義曰：此一節論尊卑之喪有同有異之事，各依文解之。○注「穆公」至「曾孫」。○正義曰：案《世本》傳記，哀公蔣生悼公寧，寧生元公嘉，嘉生穆公不衍，是曾孫也。○「曰哭」至「子達」者，曾申對穆公使人云，哭泣之哀，謂有聲之哭，無聲之泣，並為哀然，故曰「哭泣之哀」也。「齊斬之情」者，齊是為母，斬是為父，父母情同，故答云「之情」也。「饘粥之食」者，厚曰饘，希曰粥，朝夕食米一溢，孝子以此為食，故曰「食」也。「自天子達」者，父母之喪，貴賤不殊，「哭泣」以下，自天子至庶人如一，故云「自天子達」。○「布幕，衛也。縿幕，魯也」者，既言齊斬饘粥同，又言覆棺之幕天子諸侯各別。以布為幕者衛，是諸侯之禮；以縿為幕者魯，是天子之制。幕者，謂覆殯棺者也。下文云：「加斧於槨上。」鄭云：「以剌繡於縿幕，加槨以覆棺，已乃屋其上，盡塗之。」如鄭此言，繡幕加斧文塗之，內以覆棺槨也。周公一人得用天子禮，而後代僣用之，故曾申舉衛與魯俱是諸侯，則後代不宜異，謂魯之諸公不宜與衛異也。崔靈恩云：「當時諸侯僣效天子也，恐魯穆公不能辨，故兩言以明顯魯與諸侯之別也。」今案崔言雖異，而是曾申為穆公說則同也。然《周禮．幕人》：「掌帷、幕、幄、帟。」注云：「在傍曰帷，在上曰幕。幕或在地，展陳於上。帷、幕皆以布為之。四合象宮室曰幄，王所居之帳也。帟，王在幕，若幄中坐，上承塵也。幄、帟皆以繒為之。」而今云天子用綃幕者，崔靈恩云：「《周禮》所陳只謂幄帟之帷幕，不論襯棺自用縿也。天子別加斧於上畢塗屋，此所陳袛謂親棺幕在於畢塗之內者也。若其塗上之帟，則大夫以上有之，故《掌次》云：『凡喪，王則張帟三重，諸侯再重，孤卿大夫不重。』下云『君於士有賜帟』，然士無覆棺之幕，下云『子張之喪，楮幕丹質』者，彼謂將葬啟殯以覆棺，故鄭注彼云：『葬覆棺別也。』」
		</region>
	</paragraph>
	<paragraph index="27">
		<region typus="original" subtype="" id="1269" explains="">
晉獻公將殺其世子申生，
		</region>
		<region typus="comment" subtype="注" id="1270" explains="1269">
○注：信驪姬之譖。○音義：孋，本又作麗，亦作驪，同，力知反。
		</region>
		<region typus="original" subtype="" id="1271" explains="">
公子重耳謂之曰：「子蓋言子之志於公乎！」
		</region>
		<region typus="comment" subtype="注" id="1272" explains="1271">
○注：蓋皆當為盍。盍，何不也。志，意也。重耳欲使言見譖之意。重耳，申生異母弟，後立為文公。○音義：重，直龍反，注皆同。子蓋，依注音盍，戶臘反，下同。
		</region>
		<region typus="original" subtype="" id="1273" explains="">
世子曰：「不可，君安驪姬，是我傷公之心也。」
		</region>
		<region typus="comment" subtype="注" id="1274" explains="1273">
○注：言其意則驪姬必誅也。驪姬，獻公伐驪戎所獲女也。申生之母蚤卒，驪姬嬖焉。○音義：蚤音早。嬖，必計反。
		</region>
		<region typus="original" subtype="" id="1275" explains="">
曰：「然則蓋行乎？」
		</region>
		<region typus="comment" subtype="注" id="1276" explains="1275">
○注：行猶去也。
		</region>
		<region typus="original" subtype="" id="1277" explains="">
世子曰：「不可，君謂我欲弒君也。天下豈有無父之國哉！吾何行如之？」
		</region>
		<region typus="comment" subtype="注" id="1278" explains="1277">
○注：言人有父，則皆惡欲弒父者。○音義：弒，本又作煞，音試，注同。徐云：「字又作嗣，音同。」惡，烏路反。
		</region>
		<region typus="original" subtype="" id="1279" explains="">
使人辭於狐突曰：「申生有罪，不念伯氏之言也，以至於死。申生不敢愛其死。
		</region>
		<region typus="comment" subtype="注" id="1280" explains="1279">
○注：辭猶告也。狐突，申生之傅，舅犯之父也。前此者，獻公使申生伐東山皋落氏，狐突謂申生欲使之行。今言此者，謝之。伯氏，狐突別氏。○音義：突，徒忽反。傅音富。咎，其九反。皋，古刀反。
		</region>
		<region typus="original" subtype="" id="1281" explains="">
雖然，吾君老矣，子少，國家多難。
		</region>
		<region typus="comment" subtype="注" id="1282" explains="1281">
○注：子，驪姬之子奚齊。○音義：少，詩召反。難，乃旦反。
		</region>
		<region typus="original" subtype="" id="1283" explains="">
伯氏不出而圖吾君，
		</region>
		<region typus="comment" subtype="注" id="1284" explains="1283">
○注：圖猶謀也。不出為君謀國家之政。然則自皋落氏反後，狐突懼，乃稱疾。○音義：為，于偽反，下「為時」同。
		</region>
		<region typus="original" subtype="" id="1285" explains="">
伯氏苟出而圖吾君，申生受賜而死。」
		</region>
		<region typus="comment" subtype="注" id="1286" explains="1285">
○注：則猶惠也。
		</region>
		<region typus="original" subtype="" id="1287" explains="">
再拜稽首，乃卒。
		</region>
		<region typus="comment" subtype="注" id="1288" explains="1287">
○注：既告狐突，乃雉經。○音義：雉經，如字，徐古定反，如雉之自經也。
		</region>
		<region typus="original" subtype="" id="1289" explains="">
是以為恭世子也。
		</region>
		<region typus="comment" subtype="注" id="1290" explains="1289">
○注：言行如此，可以為恭，於孝則未之有。○音義：共音恭，本亦作恭，注同。行，下孟反。
		</region>
	</paragraph>
	<paragraph index="28">
		<region typus="comment" subtype="疏" id="1291" explains="1269,1270,1271,1272,1273,1274,1275,1276,1277,1278,1279,1280,1281,1282,1283,1284,1285,1286,1287,1288,1289,1290">
疏「晉獻」至「子也」。○正義曰：此一節論獻公殺申生之事，各依文解之。○注「信驪姬之譖」。正義曰：案僖四年《左傳》云：「姬謂大子曰：『君夢齊姜，必速祭之。』大子祭於曲沃，歸胙於公。公田，姬置諸宮，六日，毒而獻之。公祭之地，地墳。與犬，犬斃。與小臣，小臣亦斃。姬泣曰：『賊由大子。』」又《晉語》云：「姬寘鴆於酒，置堇於肉。」堇謂烏頭，是驪姬譖申生之事也。○注「蓋皆」至「文公」。○正義曰：此云「蓋言子志」及下「蓋行乎」，以蓋非一，故云「皆當為盍」。言「重耳欲使言見譖之意」者，重耳欲使申生言見驪姬所譖之意。《左傳》云：「或謂太子曰：『子辭，君必辨焉。』」杜預云：「以六日之狀自理。」謂毒酒經宿輒敗，若申生初則置罪，經六日，其酒必壞，何以經六日，其酒尚好，明臨至加藥焉。云「重耳，申生異母弟」者，案莊二十八年《左傳》云：「晉獻公烝於齊姜，生太子申生。大戎狐姬生公子重耳。」是異母弟也。○注「言其」至「嬖焉」。○正義曰：案僖四年《左傳》云：「大子曰：『君非姬氏，居不安，食不飽。君老矣，吾又不樂。』」謂我若自理，驪姬必誅，姬死之後，公無復歡樂，故此云「是我傷公之心」。云「驪姬，獻公伐驪戎所獲女也」者，莊二十八年《左傳》云：「初，晉獻公滅驪戎，驪戎男女以驪姬，驪姬嬖，生奚齊，其娣生卓子。」是驪姬，嬖也。云「申生之母蚤卒」者，以《左傳》云：「姬命大子祭齊姜。」是蚤死也。○「使人」至「而死」。○時狐突謝病在晉都，大子出奔曲沃，於是狐突欲令大子出奔。大子不用其言，故今臨死，使人辭謝言於狐突曰：「申生有愚短之罪，不念伯氏之言，出奔避禍。今日被譖，以至於死，申生不敢愛惜其身命之死。」言死不受命。「雖然不惜身命，猶有所憂。吾君已老，子又幼少，又國家多有危難，伯氏又謝病不出圖吾君之事，吾以為憂。伯氏誠能出外而圖謀吾君國家之事，申生受伯氏恩賜，甘心以死」。○注「前此」至「別氏」。○正義曰：案《左傳》閔二年，獻公使申生伐東山皋落氏，狐突欲令申生行云：「雖欲勉之，狄可盡乎？」下又云「狐突欲行」，是狐突欲使行之事。言「前此」者，此謂僖四年申生將死之時，前謂閔二年伐皋落氏之時，在前五年，故云前。皋落氏在晉都之東，居在山內。皋落氏，杜預云「是赤狄別種」，故云「東山皋落氏」。云「伯氏，狐突別氏」者，既言辭狐突，又云伯氏，故云「狐突別氏」。狐是總氏，伯仲者是兄弟之字，字伯者，謂之伯氏，字仲者謂之仲氏，故傳云「叔氏其忘諸乎」，又下云「叔氏專以禮許人」，是一人身，字則別為氏也。○注「圖猶」至「稱疾」。○正義曰：「圖，謀」，《釋詁》文。「自皋落氏反後，狐突懼，乃稱疾」者，以經云「伯氏不出而圖吾君」，故知稱疾必有所因，反自皋落，去此不遠，知自皋落反而稱疾也。○注「既告」至「雉經」。○正義曰：雉，牛鼻繩也。申生以牛繩自縊而死也。故鄭注《封人》云：「緣，著牛鼻繩，所以牽牛者也，今時人謂之雉。」或為雉鼻耿介，被人所獲，必自屈折其頭而死。《漢書》載趙人貫高自絕亢而死，申生當亦然也。傳云：「申生縊死。」《晉語》：「申生使猛足辭於狐突，乃雉於新成廟。」○注「言行」至「之有」。○正義曰：《春秋左傳》云：「晉侯殺其世子申生。」父不義也，孝子不陷親於不義，而申生不能自理，遂陷父有殺子之惡。雖心存孝，而於理終非，故不曰孝，但謚為恭，以其順於父事而已。《謚法》曰：「敬順事上曰恭。」
		</region>
	</paragraph>
	<paragraph index="29">
		<region typus="original" subtype="" id="1292" explains="">
魯人有朝祥而莫歌者，子路笑之。
		</region>
		<region typus="comment" subtype="注" id="1293" explains="1292">
○注：笑其為樂速。○音義：莫音暮，樂音洛，又音岳。
		</region>
		<region typus="original" subtype="" id="1294" explains="">
夫子曰：「由，爾責於人，終無已夫！三年之喪，亦已久矣夫。」
		</region>
		<region typus="comment" subtype="注" id="1295" explains="1294">
○注：為時如此人行三年喪者希，抑子路以善彼。○音義：已夫音扶，絕句，本或作「已矣夫」。
		</region>
		<region typus="original" subtype="" id="1296" explains="">
子路出，夫子曰：「又多乎哉！踰月則其善也。」
		</region>
		<region typus="comment" subtype="注" id="1297" explains="1296">
○注：又，復也。○音義：復，扶又反。
		</region>
	</paragraph>
	<paragraph index="30">
		<region typus="comment" subtype="疏" id="1298" explains="1292,1293,1294,1295,1296,1297">
疏「魯人」至「善也」。○正義曰：此一節論大祥除衰杖之日，不得即歌之事，今各依文解之。○「魯人有朝祥莫歌」者，魯人不辨其姓名，祥謂二十五月大祥，歌、哭不同日，故仲由笑之也。故鄭註：「笑其為樂速。」然祥日得鼓素琴。○「夫子」至「善也」。○夫子抑子路，呼其名云：「由，若人治喪不備三年，各有可責。今此人既滿三年，爾尚責之，女罪於人，終無休已之時。「夫」是助語也。三年之喪，計其日月已過，亦已久矣。人皆廢，此獨能行，其人既美，何須笑之。時孔子抑子路，善彼人。既不當實禮，恐學者致惑，待子路出，後更以正禮言之。夫子曰：「魯人可歌之時節，豈有多經日月哉！但逾越後月，即其善。」言歌合於禮。案《喪服四制》：「祥之日，鼓素琴。」不譏彈琴而譏歌者，下注云：「琴以手，笙歌以氣。」手在外而遠，氣在內而近也。
		</region>
	</paragraph>
	<paragraph index="31">
		<region typus="original" subtype="" id="1299" explains="">
魯莊公及宋人戰于乘丘，
		</region>
		<region typus="comment" subtype="注" id="1300" explains="1299">
○注：十年夏。○音義：乘，繩證反。夏，戶嫁反。
		</region>
		<region typus="original" subtype="" id="1301" explains="">
縣賁父御，卜國為右。
		</region>
		<region typus="comment" subtype="注" id="1302" explains="1301">
○注：縣、卜，皆氏也。凡車右，勇力者為之。○音義：縣音玄，卷內皆同。賁父，上音奔，下音甫，人名，字皆同。
		</region>
		<region typus="original" subtype="" id="1303" explains="">
馬驚，敗績，
		</region>
		<region typus="comment" subtype="注" id="1304" explains="1303">
○注：驚奔失列。○音義：「馬驚，敗」，一本無「驚」字。
		</region>
		<region typus="original" subtype="" id="1305" explains="">
公隊，佐車授綏。
		</region>
		<region typus="comment" subtype="注" id="1306" explains="1305">
○注：戎車之貳曰佐。授綏乘公。○音義：隊，宜類反。綏，息佳反。
		</region>
		<region typus="original" subtype="" id="1307" explains="">
公曰：「末之，卜也。」
		</region>
		<region typus="comment" subtype="注" id="1308" explains="1307">
○注：末之猶微哉，言卜國無勇。
		</region>
		<region typus="original" subtype="" id="1309" explains="">
縣賁父曰：「他日不敗績，而今敗績，是無勇也。
		</region>
		<region typus="comment" subtype="注" id="1310" explains="1309">
○注：公他日戰，其御馬未嘗驚奔。
		</region>
		<region typus="original" subtype="" id="1311" explains="">
遂死之。
		</region>
		<region typus="comment" subtype="注" id="1312" explains="1311">
○注：二人赴敵而死。
		</region>
		<region typus="original" subtype="" id="1313" explains="">
圉人浴馬，有流矢在白肉。
		</region>
		<region typus="comment" subtype="注" id="1314" explains="1313">
○注：圉人，掌養馬者。白肉，股裡肉。○音義：圉，魚呂反。股裡，上音古，下音裡。
		</region>
		<region typus="original" subtype="" id="1315" explains="">
公曰：「非其罪也。」
		</region>
		<region typus="comment" subtype="注" id="1316" explains="1315">
○注：流矢中馬，非御與右之罪。○音義：中，丁仲反。
		</region>
		<region typus="original" subtype="" id="1317" explains="">
遂誄之。
		</region>
		<region typus="comment" subtype="注" id="1318" explains="1317">
○注：誄其赴敵之功，以為謚。○音義：誄，力軌反，謚也。
		</region>
		<region typus="original" subtype="" id="1319" explains="">
士之有誄，自此始也。
		</region>
		<region typus="comment" subtype="注" id="1320" explains="1319">
○注：記禮失所由來也。周雖以士為爵，猶無謚也。殷大夫以上為爵。○音義：上，時掌反。
		</region>
	</paragraph>
	<paragraph index="32">
		<region typus="comment" subtype="疏" id="1321" explains="1299,1300,1301,1302,1303,1304,1305,1306,1307,1308,1309,1310,1311,1312,1313,1314,1315,1316,1317,1318,1319,1320">
疏「魯莊」至「始也」。○正義曰：此一節論魯莊公與士為謚失禮之事，各依文解之。○「戰於乘丘」者，乘丘，魯地，莊公十年夏六月，「齊師、宋師次於郎，公子偃曰：『宋師不整，可敗也。宋敗，齊必還，請擊之。』大敗宋師於乘丘，齊師乃還」。○注「縣、卜皆氏也」。○正義曰：知「縣、卜皆氏」者，此有縣賁父，下有縣子瑣，《七十二弟子傳》有卜商，故知皆氏也。○注「戎車之貳曰佐」。○正義曰：案《周禮》「戎僕掌倅車之政」，「道僕掌貳車之政」，「田僕掌佐車之政」，則戎車之貳曰倅。此云佐者，《周禮》相對為文有異，若散而言之，則田獵兵戎俱是武事，故同稱佐車。《少儀》注「戎獵之副曰佐」是也。熊氏以為此皆諸侯法。「公曰，末之，卜也」者，末，微也。之，哉也。言微弱哉！此卜國也，以其微弱無勇，致使我馬敗績。○注「二人赴敵而死」。○正義曰：知「二人」者，以卜國被責，縣賁父職掌馬事，自稱無勇，既序兩人於上，即陳「遂死」於下，明兩人俱死也。○注「圉人」至「裡肉」。○正義曰：「圉人，掌養馬者」，案昭七年《左傳》云：「牛有牧，馬有圉。」是圉人掌馬也。云「白肉，股裡肉」者，以股裡白，故謂之白肉，非謂肉色白也。○注「周雖」至「為爵」。○正義曰：知周以士為爵者，案《掌客》云：「凡介行人宰史，皆有飧饔餼，以其爵等為之牢禮之數陳。」凡介行人皆為士，而云「爵等」，是士有爵也。故鄭注《大行人》云：「命者五，公、侯、伯、子、男。爵者四，孤、卿、大夫、士。」云「猶無謚也」者，以此云「士之有誄，自此始」，故知周士無謚也。云「殷大夫以上為爵」者，案《士冠禮》云：「古者生無爵，死無謚。」於士冠之下而為此記，又不云諸侯大夫，明「生無爵，死無謚」，據士也。《士冠禮》是周禮，而云「古者」，故知是殷以上。
		</region>
	</paragraph>
	<paragraph index="33">
		<region typus="original" subtype="" id="1322" explains="">
曾子寢疾，病。
		</region>
		<region typus="comment" subtype="注" id="1323" explains="1322">
○注：病謂疾困。
		</region>
		<region typus="original" subtype="" id="1324" explains="">
樂正子春坐於床下，
		</region>
		<region typus="comment" subtype="注" id="1325" explains="1324">
○注：子春，曾參弟子。
		</region>
		<region typus="original" subtype="" id="1326" explains="">
曾元、曾申坐於足，
		</region>
		<region typus="comment" subtype="注" id="1327" explains="1326">
○注：元、申、曾參之子。
		</region>
		<region typus="original" subtype="" id="1328" explains="">
童子隅坐而執燭。
		</region>
		<region typus="comment" subtype="注" id="1329" explains="1328">
○注：隅坐，不與成人竝。成人竝，音並，絕句。
		</region>
		<region typus="original" subtype="" id="1330" explains="">
童子曰：「華而睆，大夫之簀與？」
		</region>
		<region typus="comment" subtype="注" id="1331" explains="1330">
○注：華，畫也。簀，謂床笫也。說者以睆為刮節目，字或為刮。○音義：睆，華板反，明貌，孫炎云：「睆，漆也。」徐又音刮。簀音責。與音餘，下同。畫，衡賣反。床笫，上音床，下側吏反。刮，古滑反。
		</region>
		<region typus="original" subtype="" id="1332" explains="">
子春曰：「止！」
		</region>
		<region typus="comment" subtype="注" id="1333" explains="1332">
○注：以病困不可動。
		</region>
		<region typus="original" subtype="" id="1334" explains="">
曾子聞之，瞿然曰：「呼。」
		</region>
		<region typus="comment" subtype="注" id="1335" explains="1334">
○注：呼，虛憊之聲。○音義：瞿，紀具反，下同。曰吁音虛，注同，吹氣聲也。一音況於反。憊，皮拜反，羸困也。
		</region>
		<region typus="original" subtype="" id="1336" explains="">
曰：「華而睆，大夫之簀與？」曾子曰：「然，斯季孫之賜也，我未之能易也。元，起易簀。」
		</region>
		<region typus="comment" subtype="注" id="1337" explains="1336">
○注：未之能易，己病故也。
		</region>
		<region typus="original" subtype="" id="1338" explains="">
曾元曰：「夫子之病革矣，不可以變，幸而至於旦，請敬易之。」
		</region>
		<region typus="comment" subtype="注" id="1339" explains="1338">
○注：言夫子者，曾子親沒之後，齊嘗聘以為卿而不為也。革，急也。變，動也。幸，覬也。○音義：革，紀力反，並又音極，注同。請，七領反。覬音冀。
		</region>
		<region typus="original" subtype="" id="1340" explains="">
曾子曰：「爾之愛我也不如彼。
		</region>
		<region typus="comment" subtype="注" id="1341" explains="1340">
○注：彼，童子也。
		</region>
		<region typus="original" subtype="" id="1342" explains="">
君子之愛人也以德，
		</region>
		<region typus="comment" subtype="注" id="1343" explains="1342">
○注：成已之德，
		</region>
		<region typus="original" subtype="" id="1344" explains="">
細人之愛人也以姑息。
		</region>
		<region typus="comment" subtype="注" id="1345" explains="1344">
○注：息，猶安也。言苟容取安也。
		</region>
		<region typus="original" subtype="" id="1346" explains="">
吾何求哉？吾得正而斃焉，斯已矣。」
		</region>
		<region typus="comment" subtype="注" id="1347" explains="1346">
○注：斃，仆也。○音義：斃音弊。仆，蒲北反，又音赴。
		</region>
		<region typus="original" subtype="" id="1348" explains="">
舉扶而易之，反席未安而沒。
		</region>
		<region typus="comment" subtype="注" id="1349" explains="1348">
○注：言病雖困，猶勤於禮。○音義：沒音歿。
		</region>
	</paragraph>
	<paragraph index="34">
		<region typus="comment" subtype="疏" id="1350" explains="1322,1323,1324,1325,1326,1327,1328,1329,1330,1331,1332,1333,1334,1335,1336,1337,1338,1339,1340,1341,1342,1343,1344,1345,1346,1347,1348,1349">
疏「曾子」至「而沒」。○正義曰：此一節論曾子臨死守禮不變之事，各依文解之。○注「華畫」至「為刮」。○正義曰：凡繪畫，五色必有光華故云：「華畫也。云：「簀謂床笫」者，《爾雅#釋器 第六|爾雅．釋器》云：「簀謂之笫。」云「說者以睆為刮節目」者，說者謂在鄭之前解說《禮》者，說此睆為刮削木之節目，使其睆睆然好。故《詩》云：「睍睆黃鳥。」傳云「睍睆，好貌」是也。云「字或為刮」者，謂《禮記》之本有以「睆」字為「刮」，云「華而刮」者，故云字或為「刮」。○注「未之能易，己病故也」。○正義曰：言此未病之時，猶得寢臥。既病之後，當須改正。以已今病，氣力虛弱，故時復一時，未能改易。聞童子之言，乃便驚駭。○注「曾子」至「覬也」。○正義曰：知「齊嘗聘以為卿」者，《韓詩外傳》云：「曾子仕於莒，得粟三秉。方是之時，曾子重其身而輕其祿」，親沒之後，齊迎以相，楚迎以令尹，晉迎以上卿。」「方是之時，曾子重其身而輕其祿」，既言「輕其祿」，是不為也。但齊以相，楚以令尹，晉以上卿，而鄭言「齊嘗聘為卿」者，以三國文連，含帶為注耳。且相即是上卿。「革，急也」，《釋言》文。○「曾子」至「己矣」。○曾參謂曾元曰：爾之愛我也，不如彼童子。何者？君子之愛人也，必以善事成已之德，則童子是也。細小之人愛人也，不顧道理，且相寧息，即汝是也。吾今更何求焉？唯求正道，易換其簀，而即僕焉。「斯已矣」者，斯，此也，已猶了也，此則正一世事了，不陷於惡，故君子慎終如始。《禮》云：「男子不死於婦人之手，婦人不死於男子之手。」故《春秋》魯僖公薨於小寢，譏「即安也」。成公薨於路寢，傳曰：「言道也。」他人名己，得呼為大夫之稱，而言夫子，若懷不為大夫，則己所為當須依禮，不得寢大夫之床也。
		</region>
	</paragraph>
	<paragraph index="35">
		<region typus="original" subtype="" id="1351" explains="">
始死，充充如有窮。既殯，瞿瞿如有求而弗得。既葬，皇皇如有望而弗至。練而慨然，祥而廓然。
		</region>
		<region typus="comment" subtype="注" id="1352" explains="1351">
○注：皆憂悼在心之貌也。求猶索物。○音義：慨，苦愛反。廓，苦郭反，何云：「開也。」索，所白反。
		</region>
	</paragraph>
	<paragraph index="36">
		<region typus="comment" subtype="疏" id="1353" explains="1351,1352">
疏「始死」至「廓然」。○正義曰：此記人因前有死事，遂廣說孝子形節也。事盡理屈為窮。言親始死，孝子匍匐而哭之，心形充屈，如急行道極無所復去，窮急之容也。○「既殯瞿瞿，如有求而弗得」者，殯斂後，心形稍緩也。瞿瞿，眼目速瞻之貌。求猶覓也。貌恆瞿瞿，如有所失而求覓之不得然也。「既葬，皇皇如有望而弗至」者，又漸緩也。皇皇猶棲棲也。至葬後，親歸草土，孝子心形棲棲皇皇，無所依托，如有望彼人來而彼人不至也。○「練而慨然」者，轉緩也。至小祥，但歎慨日月若馳之速也。○「祥而廓然」者，至大祥，而寥廓情意，不樂而已。
		</region>
	</paragraph>
	<paragraph index="37">
		<region typus="original" subtype="" id="1354" explains="">
邾婁復之以矢，蓋自戰於升陘始也。
		</region>
		<region typus="comment" subtype="注" id="1355" explains="1354">
○注：戰於升陘，魯僖二十二年秋也。時師雖勝，死傷亦甚，無衣可以招魂。○音義：邾音誅。婁，力俱反，或如字。邾人呼邾聲曰婁，故曰邾婁。《公羊傳》與此記同，《左氏》、《穀梁》但作邾。陘音形。僖，許宜反。
		</region>
		<region typus="original" subtype="" id="1356" explains="">
魯婦人之髽而弔也，自敗於台鮐始也。
		</region>
		<region typus="comment" subtype="注" id="1357" explains="1356">
○注：敗於台鮐，魯襄四年秋也。台當為壺字之誤也。《春秋傳》作狐鮐。時家家有喪，髽而相弔。去纚而紒曰髽。《禮》：婦人弔服，大夫之妻錫衰，士之妻則疑衰與？皆吉笄無首素總。○音義：髽，測瓜反。台鮐，上音胡，下音台。去，羌呂反。纚，所買反，又所綺反，黑繒韜。紒音計。錫衰，上悉歷反，下七雷反。與音餘。笄音雞。總音總。
		</region>
	</paragraph>
	<paragraph index="38">
		<region typus="comment" subtype="疏" id="1358" explains="1354,1355,1356,1357">
疏「邾婁」至「始也」。○正義曰：此一節論二國失禮之事。○注「戰於」至「招魂」。○正義曰：魯僖公二十二年「春，伐邾，取須句。秋八月及邾人戰於升陘」。《左傳》云：「邾人以須句故出師。公卑邾，不設備而御之。臧文仲曰：『國無小，不可易也。無備，雖眾不可恃也。先王之明德，無不懼也，況我小國乎？君其無謂邾小，蜂蠆有毒，而況國乎？』不聽，公及邾師戰於升陘」是也。○注「時師雖勝，死傷亦甚」者，則傳云「我師敗績，邾人獲公胄，縣諸魚門」是也。鄭云此者，解「復之以矢」之意，以其死傷者多，無衣可以招魂，故用矢招之也。必用矢者，時邾人志在勝敵，矢是心之所好，故用所好招魂，冀其復反。然招魂唯據死者，而鄭兼云「傷」者，以其雖勝，故連言「死傷」以狹句耳。若因兵而死，身首斷絕不生者，應無復法。若身首不殊，因傷致死，復有可生之理者，則用矢招魂。《左氏》直言「邾」，《公羊》云「邾婁」者，何休云：「夷言婁聲相近也。」○注「敗於」至「素總」。○正義曰：案《左傳》魯襄公四年冬十月，「邾人伐鄫，臧紇救鄫，侵邾，敗於狐鮐」。魯人怨而歌之。魯襄四年冬也，此云「秋」，鄭舉其初也。云「台當為壺字之誤也」，《春秋傳》作狐鮐，《左傳》云：「臧之狐裘，敗我於狐鮐。我君小子，朱儒是使。侏儒，侏儒，使我敗於邾。」臧紇，武仲也，言狐裘武仲所服也。是時襄公年七歲微弱，故云「我君小子」也。侏儒，短人也。臧武仲短小，故云「侏儒」。云「去纚而紒曰髽」者。案《士冠禮》「纚廣終幅，長六尺」，所以縚發。今以凶事，故去之，但露紒而已。云「《禮》：婦人弔服，大夫之妻錫衰」者，《喪服傳》云：「大夫弔於命婦，錫衰。命婦弔於大夫，亦錫衰。」是大夫之妻弔服錫衰也。云「士之妻則疑衰與」者，以士妻弔服之文，故云「疑衰與」。必以疑衰者，案《周禮．司服》有錫衰、緦衰、疑衰。錫衰為上，緦衰次之，疑衰為下。案《喪服》大夫弔服錫衰，《喪服小記》云：「諸侯弔必皮弁錫衰。」則君弔大夫，大夫相弔皆錫衰，其服同也。錫衰之下，但有緦衰、疑衰。天子弔諸侯皆以緦衰，弔大夫、士以疑衰。若諸侯弔大夫以錫衰，弔同姓之士緦衰，弔異姓之士疑衰，故鄭注《文王世子》云：「同姓士緦衰，異姓士疑衰，以其士自相弔如一皆疑衰。」故鄭注《司服》云：「舊說士弔服素委貌冠朝服。」此近庶人弔服而衣猶非也，士當事弁絰，疑衰變其裳以素耳。士不以緦衰為弔服者，以緦衰是士之喪服，不以弔也。故注《喪服》云：「士以緦衰為喪服，其弔服則疑衰也。改其裳以素，辟諸侯。」以此言之，是士弔服疑衰素裳也。故以為士妻弔服疑衰。必知弔服夫妻同者，以《喪服》大夫、命婦俱以錫衰弔故也。云「皆吉笄無首素總」者，《大戴禮》文也。
		</region>
	</paragraph>
	<paragraph index="39">
		<region typus="original" subtype="" id="1359" explains="">
南宮縚之妻之姑之喪，
		</region>
		<region typus="comment" subtype="注" id="1360" explains="1359">
○注：南宮縚，孟僖子之子南宮閱也，字子容，其妻孔子兄女。○音義：縚，吐刀反。閱音悅。
		</region>
		<region typus="original" subtype="" id="1361" explains="">
夫子誨之髽，曰：「爾毋從從爾，爾毋扈扈爾。
		</region>
		<region typus="comment" subtype="注" id="1362" explains="1361">
○注：誨，教。爾，女也。從從，謂大高。扈扈，謂大廣。爾，語助。○音義：毋音無，後同。從音總，高也，一音崇，又仕江反。扈音戶，廣也，大也。女音汝。大音泰，一音敕佐反，下「大廣已」、「猶大夫重」同。
		</region>
		<region typus="original" subtype="" id="1363" explains="">
蓋榛以為笄，長尺，而總八寸。
		</region>
		<region typus="comment" subtype="注" id="1364" explains="1363">
○注：總，束髮垂為飾，齊衰之總八寸。○音義：榛，側巾反，木名，又士鄰反。長，直亮反，凡度長短曰長，皆同此音。
		</region>
	</paragraph>
	<paragraph index="40">
		<region typus="comment" subtype="疏" id="1365" explains="1359,1360,1361,1362,1363,1364">
疏「南宮」至「八寸」。○正義曰：此一節論婦人為舅姑服髽與笄總之法。○「南宮縚之妻之姑之喪」者，之，並是語辭也。南宮縚妻姑喪，謂夫之母也。以是夫子兄之女，故夫子誨之作髽法。○「曰，爾毋從從爾，爾毋扈扈爾」者，上「爾」為女，下「爾」語辭，言期之髽稍輕，自有常法。女造髽時，無得從從而大高，又無得扈扈而大廣。既教以作髽，又教以笄總之法，其笄用木無定，故教之云，蓋用榛木為笄，其長尺，而束髮垂餘之總垂八寸。○注「南宮」至「兄女」。○正義曰：知「孟僖子之子南宮閱」者，案《左氏》昭七年傳云，孟僖子將卒，召其大夫云：「屬說與何忌於夫子，以事仲尼。」以南宮為氏，故《世本》云「仲孫玃生南宮縚」是也。云「字子容，其妻孔子兄女」者，《論語》云「以其兄之子妻之」是也。○注「從從」至「大廣」。○正義曰：「從從」是高之貌狀，故《楚辭．招隱》云：「山氣巃鷁兮石嵯峨。」則「巃嵷」是高也。扈扈猶廣也，《爾雅．釋山》云：「卑而大扈。」郭云：「扈是廣貌也。」此云無得高廣者，謂無得如斬衰高廣也。○注「總束」至「八寸」。○正義曰：案《喪服傳》云「總六升，長六寸」，謂斬衰也。故此齊衰長八寸也，以二寸為差也。以下亦當然，無文以言之。《喪服》箭笄長一尺，吉笄長尺二寸，榛笄長尺斬衰齊衰笄同二尺，降於吉笄二寸也。但惡笄或用櫛，或用榛，故《喪服》有櫛笄，故夫子稱「蓋」以疑之。
		</region>
	</paragraph>
	<paragraph index="41">
		<region typus="original" subtype="" id="1366" explains="">
孟獻子禫，縣而不樂，比御而不入。
		</region>
		<region typus="comment" subtype="注" id="1367" explains="1366">
○注：可以御婦人矣，尚不復寢。孟獻子，魯大夫仲孫蔑。○音義：禫，大感反。比，必利反，下「比及」同。蔑，迷結反。
		</region>
		<region typus="original" subtype="" id="1368" explains="">
夫子曰：「獻子加於人一等矣。」
		</region>
		<region typus="comment" subtype="注" id="1369" explains="1368">
○注：加猶逾也。
		</region>
	</paragraph>
	<paragraph index="42">
		<region typus="comment" subtype="疏" id="1370" explains="1366,1367,1368,1369">
疏「孟獻」至「等矣」。○正義曰：此一節論獻子除喪作樂，得禮之宜也。依禮，禫祭暫縣省樂而不恆作也。至二十八月，乃始作樂。又依禮，禫後吉祭，乃始復寢。當時人禫祭之後，則恆作樂，未至吉祭而復寢。今孟獻子既禫，暫縣省樂而不恆作，比可以御婦人而不入寢，雖於禮是常，而特異餘人，故夫子善之云：「獻子加於人一等矣。」不謂加於禮一等。其祥禫之月，先儒不同，王肅以二十五月大祥，其月為禫，二十六月作樂。所以然者，以下云「祥而縞，是月禫，徙月樂」，又與上文魯人朝祥而莫歌，孔子云：「逾月則其善。」是皆祥之後月作樂也。又《間傳》云：「三年之喪，二十五月而畢。」又《士虞禮》「中月而禫」，是祥月之中也，與《尚書》「文王中身享國」謂身之中間同。又文公二年冬，「公子遂如齊納幣」，是僖公之喪，至此二十六月。左氏云：「納幣，禮也。」故王肅以二十五月禫除喪畢，而鄭康成則二十五月大祥，二十七月而禫，二十八月而作樂復平常鄭必以為二十七月禫者，以雜記云：「父在為母為妻十三月大祥，十五月禫。為母為妻尚祥、禫異月，豈容三年之喪乃祥、禫同月。若以父在為母，屈而不伸，故延禫月，其為妻當亦不申祥、禫異月乎？若以中月而禫，為月之中間，應云月中而禫，何以言中月乎？案《喪服小記》云「妾祔於妾祖姑，亡則中一以上而祔」，又《學記》云「中年考校」，皆以中為間，謂間隔一年，故以中月為間隔一月也。下云「祥而縞，是月禫，徙月樂」是也。謂大祥者縞冠，是月禫，謂是此禫。月而禫二者，各自為義，事不相干。故《論語》云：「子於是日哭，則不歌。」文無所繼，亦云「是日」。文公二年「公子遂如齊納幣」者，鄭《箴膏肓》：「僖公母成風主婚，得權時之禮，若《公羊》猶談其喪娶。其「魯人朝祥而莫歌」，及《喪服四制》云「祥之日，鼓素琴」，及「夫子五日彈琴不成聲，十日成笙歌」，並此「獻子禫縣」之屬，皆據省樂忘哀，非正樂也。其八音之樂，工人所奏，必待二十八月也，即此下文「是月禫，徙月樂」是也。其朝祥莫歌非正樂歌，是樂之細別，亦得稱樂，故鄭云：「笑其為樂速也。」其《三年問》云：「三年之喪，二十五月而畢。」據喪事終，除衰去杖，其餘哀未盡，故更延兩月，非喪之正也。王肅難鄭云：「若以二十七月禫，其歲未遭喪，則出入四年，《喪服小記》何以云『再期之喪三年』？」如王肅此難，則為母十五月而禫，出入三年，《小記》何以云「期之喪二年」？明《小記》所云，據喪之大斷也。又肅以月中而禫。案《曲禮》「喪事先遠日」，則大祥當在下旬，禫祭又在祥後，何得云「中月而禫」？又禫後何以容吉祭？故鄭云二十七月也。戴德《喪服變除禮》「二十五月大祥，二十七月而禫」，故鄭依而用焉。鄭以二十八月樂作，《喪大記》何以云「禫而內無哭者，樂作矣」？以禫後許作樂者，《大記》所謂禫後方將作樂，釋其「內無哭者」之意，非謂即作樂。《大記》又云「禫而從御，吉祭而復寢」，《間傳》何以云「大祥居復寢」？《間傳》所云者，去堊室，復殯宮之寢，《大記》云「禫而從御」，謂禫後得御婦人，必待吉祭，然後復寢。其吉祭者，是禫月值四時而吉祭，外而為之，其祝辭猶不稱以某妃配，故《士虞禮》云：「吉祭猶未配。」○注「孟獻子，魯大夫仲孫蔑」。○正義曰：知者，案襄五年經書「仲孫蔑會吳於善道」，傳云：「孟獻子會吳於善道」，是孟獻子為仲孫蔑也。仲稱孟者，是慶父之後。鄭注《論語》云：「慶父輈稱死，時人為之諱，故云孟氏。」杜預以為慶父是莊公長庶兄，庶長故稱孟。
		</region>
	</paragraph>
	<paragraph index="43">
		<region typus="original" subtype="" id="1371" explains="">
孔子既祥，五日彈琴而不成聲，
		</region>
		<region typus="comment" subtype="注" id="1372" explains="1371">
○注：哀未忘。○音義：彈，徒丹反。十日而成笙歌。逾月且異旬也。祥亦凶事，用遠日。五日彈琴，十日笙歌，除由外也。琴以手，笙歌以氣。○音義：笙音生。
		</region>
	</paragraph>
	<paragraph index="44">
		<region typus="comment" subtype="疏" id="1373" explains="1371,1372">
疏「孔子」至「笙歌」。○正義曰：此一節論孔子除喪作樂之限。○「十日而成笙歌」者，上云「彈琴而不成聲」，此云十日而成笙歌之聲音，曲諧和也。○注「五日」至「以氣」。○正義曰：此者解先彈琴，後笙歌之意。由彈以手，手是形之外，故曰「除由外也」。祥是凶事，用遠日，故十日得逾月。若其卜遠不吉，則用近日，雖祥後十日，亦不成笙歌，以其未逾月也。
		</region>
	</paragraph>
	<paragraph index="45">
		<region typus="original" subtype="" id="1374" explains="">
有子蓋既祥而絲屨、組纓。
		</region>
		<region typus="comment" subtype="注" id="1375" explains="1374">
○注：譏其早也。禮：既祥，白屨無絇，縞冠素紕。有子，孔子弟子有若。○音義：屨音句。組音祖。絇，其俱反。縞，古老反，又古報反。
		</region>
	</paragraph>
	<paragraph index="46">
		<region typus="comment" subtype="疏" id="1376" explains="1374,1375">
疏「有子」至「組纓」。○正義曰：此一節明除喪失禮之事。有子，孔子弟子有若也。「蓋」是疑辭，錄記之人傳聞有子既祥而絲屨，未知審否，意以為實，故云蓋既祥而絲屨，以組為纓也。○注「譏其」至「有若」。○正義曰：此絲屨組纓，禫後之服。今既祥而著，故云「譏其早也」。云「禮，既祥，白屨無絇」，戴德《喪服變除禮》文。云「縞冠素紕」者，《玉藻》文。素紕當用素為纓，未用組，今用素組為纓，故譏之。案《玉藻》文云「玄冠綦組纓」，知此非綦組纓者，若其綦組為纓，則當以玄色為冠，若既祥玄冠，則失禮之甚，不應直譏組纓也。案《士冠禮》「冬皮屨」，「夏用葛」，無云「絲屨」者，此絲屨，以絲為飾。絇，繶純之屬，故《士冠禮》云：白屨，緇絇、繶純；纁屨，黑絇、繶純。鄭注《屨人》云：「絇，屨頭飾。繶是縫中紃。純，緣也。」此有子蓋亦白屨，以素絲為繶純也。
		</region>
	</paragraph>
	<paragraph index="47">
		<region typus="original" subtype="" id="1377" explains="">
死而不弔者三：
		</region>
		<region typus="comment" subtype="注" id="1378" explains="1377">
○注：謂輕身忘孝也。
		</region>
		<region typus="original" subtype="" id="1379" explains="">
畏，
		</region>
		<region typus="comment" subtype="注" id="1380" explains="1379">
○注：人或時以非罪攻己，不能有以說之死之者。孔子畏於匡。
		</region>
		<region typus="original" subtype="" id="1381" explains="">
厭，
		</region>
		<region typus="comment" subtype="注" id="1382" explains="1381">
○注：行止危險之下。○音義：厭，於甲反。
		</region>
		<region typus="original" subtype="" id="1383" explains="">
溺。
		</region>
		<region typus="comment" subtype="注" id="1384" explains="1383">
○注：不乘橋船。○音義：溺，奴狄反。
		</region>
	</paragraph>
	<paragraph index="48">
		<region typus="comment" subtype="疏" id="1385" explains="1377,1378,1379,1380,1381,1382,1383,1384">
疏「死而」至「厭溺」。○正義曰：此一節論非理橫死不合弔哭之事。○「畏」謂有人以非罪攻己，己若不有以解說之而死者，則不弔。鄭玄注引《論語》以證之，明須解說也。案《世家》云，陽虎嘗侵暴於匡，時又孔子弟子顏刻為陽虎御車。後孔子亦使刻御車，從匡過。孔子與陽虎相似，故匡人謂孔子為陽虎，因圍，欲殺之。孔子自說，故匡又解圍也。自說者，謂卑辭遜禮。《論語注》云：「微服而去。」謂身著微服，潛行而去，不敢與匡人鬥，以媚悅之也。○「厭」謂行止危險之下，為崩墜所厭殺也。○「溺」謂不乘橋舡而入水死者，何胤云：「馮河、潛泳，不為弔也。」除此三事之外，其有死不得禮亦不弔。故昭二十年，衛齊豹欲攻孟縶，宗魯事孟縶。是時齊豹欲攻孟縶，宗魯許齊豹攻之，不告孟縶。及孟縶被殺而死，宗魯亦死之。孔子弟子琴張欲往弔之，孔子止之曰：「齊豹之盜，而孟縶之賊。女何弔焉？」杜預云：「言齊豹所以為盜，孟縶所以見賊，皆由宗魯。」是失禮者，亦不弔也。」
		</region>
	</paragraph>
	<paragraph index="49">
		<region typus="original" subtype="" id="1386" explains="">
子路有姊之喪，可以除之矣，而弗除也。孔子曰：「何弗除也？」子路曰：「吾寡兄弟而弗忍也。」孔子曰：「先王制禮，行道之人，皆弗忍也。」
		</region>
		<region typus="comment" subtype="注" id="1387" explains="1386">
○注：行道，猶行仁義。○音義：弗除，如字，徐治慮反。
		</region>
		<region typus="original" subtype="" id="1388" explains="">
子路聞之，遂除之。
		</region>
	</paragraph>
	<paragraph index="50">
		<region typus="comment" subtype="疏" id="1389" explains="1386,1387,1388">
疏「子路」至「除之」。○正義曰：庾蔚云：「子路緣姊妹無主後，猶可得反服，推己寡兄弟，亦有申其本服之理，故於降制已遠而猶不除，非在室之姊妹欲申服過期也。是子路已事仲尼，始服姊喪，明姊已出嫁，非在室也。」
		</region>
	</paragraph>
	<paragraph index="51">
		<region typus="original" subtype="" id="1390" explains="">
大公封於營丘，比及五世，皆反葬於周。
		</region>
		<region typus="comment" subtype="注" id="1391" explains="1390">
○注：齊大公受封，留為大師，死葬於周，子孫生焉，不忍離也。五世之後，乃葬於齊，齊曰營丘。○音義：大音泰，注及下注「大史公」皆同。離，力智反，下「相離」同。
		</region>
		<region typus="original" subtype="" id="1392" explains="">
君子曰：「樂，樂其所自生。禮，不忘其本。
		</region>
		<region typus="comment" subtype="注" id="1393" explains="1392">
○注：言其似禮樂之義。○音義：樂樂并音岳，一讀下五教反，又音洛。
		</region>
		<region typus="original" subtype="" id="1394" explains="">
古之人有言曰：狐死正丘首。仁也。」
		</region>
		<region typus="comment" subtype="注" id="1395" explains="1394">
○注：正丘首，正首丘也。仁，恩也。○音義：首，手又反，注同。
		</region>
	</paragraph>
	<paragraph index="52">
		<region typus="comment" subtype="疏" id="1396" explains="1390,1391,1392,1393,1394,1395">
疏「大公」至「仁也」。○正義曰：此一節論忠臣不欲離王室之事。「太公封於營丘」者，周之大師大公封於營丘，及其死也，反葬於鎬京，陪文武之墓。其大公子孫，比及五世，雖死於齊，以大公在周，其子孫皆反葬於周也。言「反葬」者，既從周鄉齊，今又從齊反往歸周，君子善其反葬似禮樂之意，故云先王制禮樂者，樂其所自生，謂愛樂已之王業所由生，以制樂名。若舜愛樂其王業所由，能紹堯之德，即樂名《大韶》；禹愛樂其王業，所謂由治水廣大中國，則樂名《大夏》。○「禮，不忘其本」者，謂先王制禮，其王業根本，由質而興，則制禮不忘其本，而尚質也；若王業根本由文而興，制禮尚文也，是不忘其本也。禮之與樂皆是重本，今反葬於周，亦是重本，故引禮樂以美之。君子既引禮樂，又引古之人有遺言云：「狐死正丘首而向丘。」所以正首而向丘者，丘是狐窟穴根本之處，雖狼狽而死，意猶向此丘，是有仁恩之心也。今五世反葬，亦仁恩之心也。但樂之與禮，兩文相互。樂云樂其所自生，則禮當云反其所自本。禮云不忘其本，則樂當云不忘其生也。樂云樂其所自生者，初生王業，因民之所樂而得天下。今王者制樂，自愛樂已之所由得天下。樂者，是王者自樂，不據民之所樂也。○注「齊大公受封」至「齊曰營丘」。○正義曰：知「留為大師」者，案《詩•大雅》云：「維師尚父。」《毛傳》云：「師，大師也。」《史記•齊世家》云：大公望呂尚者，東海上人也。四岳之後。尚佐武王伐紂，為大師。云「死葬於周」，子孫是大公所生焉，故不忍離其先祖，非謂子孫生在於周。「子孫生焉」者，不忍離其生處。必五世者，五世之外則服盡也。然觀經及注，則太公之外為五世，便是玄孫之子，服盡亦反者。其實反葬正四世，知者，案《世本》，大公望生丁公伋，伋生乙公得，得生&lt;疒酉&gt;公慈母，慈母生哀公不臣。案《齊世家》，哀公荒淫，被紀侯譖之周，周夷王烹哀公，亦葬周也。哀公是大公玄孫，哀公死，弟胡公靖立。靖死，獻公山立。山死，武公壽立。若以相生為五世，則武公以上皆反葬於周；若以為君五世，則獻公以上反葬周。二者未知孰是。云「齊曰營丘」者，《地理志》云，臨淄縣，齊大公所封。案《釋丘》云：「水出其前而左，曰營丘。」以水營繞，故曰營丘。然周公封魯，其子孫不反葬於周者，以其有次子在周，世守其采地，則《春秋》周公是也。故鄭康成作《詩譜》云：「元子伯禽封魯，次子君陳世守采地。」下云「延陵季子葬於嬴博之間」者，古禮也。故舜葬蒼梧，周則族葬，故《冢人》云：「先王之葬居中，以昭穆為左右。」凡諸侯居左右以前，卿大夫士居後，各以其族是也。
		</region>
	</paragraph>
	<paragraph index="53">
		<region typus="original" subtype="" id="1397" explains="">
伯魚之母死，期而猶哭。
		</region>
		<region typus="comment" subtype="注" id="1398" explains="1397">
○注：伯魚，孔子子也，名鯉。猶，尚也。○音義：期音基。鯉音里。」
		</region>
		<region typus="original" subtype="" id="1399" explains="">
夫子聞之曰：「誰與哭者？」門人曰：「鯉也。」夫子曰：「嘻，其甚也。」
		</region>
		<region typus="comment" subtype="注" id="1400" explains="1399">
○注：嘻，悲恨之聲。○音義：與音馀，下「馀閣也與」同。嘻，許其反，又於其反。
		</region>
		<region typus="original" subtype="" id="1401" explains="">
伯魚聞之，遂除之。
		</region>
	</paragraph>
	<paragraph index="54">
		<region typus="comment" subtype="疏" id="1402" explains="1397,1398,1399,1400,1401">
疏「伯魚」至「除之」。○正義曰：此一節論過哀之事。○注「嘻，悲恨之聲」。○正義曰：「悲恨之聲」者，謂非責伯魚悲恨之聲也。時伯魚母出，父在，為出母亦應十三月祥，十五月禫。言期而猶哭，則是祥後禫前。祥外無哭，于時伯魚在外哭，故夫子怪之，恨其甚也。或曰，為出母無禫，期後全不合哭。
		</region>
	</paragraph>
	<paragraph index="55">
		<region typus="original" subtype="" id="1403" explains="">
舜葬於蒼梧之野，
		</region>
		<region typus="comment" subtype="注" id="1404" explains="1403">
○注：舜征有苗而死，因留葬焉。《書》說舜曰：「陟方乃死。」蒼梧，於周南越之地，今為郡。○音義：梧音吾。陟，知力反，升也。
		</region>
		<region typus="original" subtype="" id="1405" explains="">
蓋三妃未之從也。
		</region>
		<region typus="comment" subtype="注" id="1406" explains="1405">
○注：古者不合葬。帝嚳而立四妃矣，象后妃四星，其一明者為正妃，馀三小者為次妃。帝堯因焉。至舜不告而取，不立正妃，但三而已，謂之三夫人。《離騷》所歌湘夫人，舜妃也。夏后氏增以三三而九，合十二人。《春秋說》云天子取十二，即夏制也。以虞、夏及周制差之，則殷人又增以三九二十七，合三十九人。周人上法帝嚳，立正妃，又三二十七為八十一人，以增之合百二十一人。其位后也、夫人也、嬪也、世婦也、女御也。五者相參以定尊卑。○音義：嚳，苦毒反，高辛氏帝也。騷，素刀反，一音蕭。湘差，初佳反，又初宜反。嬪，婢人反。
		</region>
		<region typus="original" subtype="" id="1407" explains="">
季武子曰：「周公蓋祔。」
		</region>
		<region typus="comment" subtype="注" id="1408" explains="1407">
○注：祔謂合葬。合葬自周公以來。○音義：祔音父。
		</region>
	</paragraph>
	<paragraph index="56">
		<region typus="comment" subtype="疏" id="1409" explains="1403,1404,1405,1406,1407,1408">
疏「舜葬」至「蓋祔」。○正義曰：此一節論古者不合葬之事。「舜葬於蒼梧之野」者，舜南巡守，因征有苗而死，以古代不合葬，且天下為家，故遂葬於蒼梧之野。○「蓋三妃未之從也」者，從猶就也，古不合葬，故舜之三妃不就蒼梧與舜合葬也。云「蓋」者，錄記之人傳云舜時如此，未知審也，故云「蓋」。「未之從」者，記人以周公始附，舜時未有此禮，故云「未之從」也。記者既論古不合葬，與周不同，引季武子之言云周公以來蓋始附葬。附即合也，言將後喪合前喪。武子去周公不遠，無可疑，亦云「蓋」者，意有謙退，不敢指斥，事雖不疑，亦云「蓋」也。故《孝經》夫子云「蓋天子之孝」也，「蓋諸侯之孝也」，非是不知，謙為疑辭。○注「舜征」至「為郡」。○正義曰：鄭案《淮南子》云：「舜征三苗，而遂死蒼梧。」《史記》云：「舜踐帝位三十九年，南巡守，崩于蒼梧之野，葬于九疑山，是為零陵。」案《尚書》「竄三苗于三危」，在西裔，今舜征有苗，乃死於蒼梧者，張逸答焦氏問云：「初竄西裔，後分之在南野。」《漢書•地理志》有蒼梧郡，是今為郡名也。○注「古者」至「尊卑」。○正義曰：知帝嚳立四妃者，案《大戴禮•帝系篇》云：「帝嚳卜四妃之子，皆有天下。長妃有邰氏之女，曰姜嫄，生契。次妃有娀氏之女，曰簡狄，生契。次妃陳豐氏之女，曰慶都，生堯。次妃陬氏之女，曰常宜，生帝摯。帝嚳崩，帝摯即位。摯崩而堯立。」鄭此注用《帝系》之文，稷為堯之異母弟也。及注《詩•生民》之篇，與此異也，以為姜嫄是高辛之世妃，謂高辛后世子孫之妃，用《命歷序》之文，以為帝嚳傳十世，姜嫄是帝嚳十世以后子孫之妃。云「象后妃四星」，案《援神契》云：「辰極橫后妃四星，縱曲相扶。」案《祭法》云「帝嚳能序星辰以著眾」，明象星立妃也。云「帝堯因焉」者，以此經云舜三妃未之從，明堯亦四妃也。云「舜不告而取」者，案《孟子》萬章問孟子云：「舜不告而取，何也？」孟子曰：「告則不得取，父母終不為取妻，是絕其后也。」云「但三妃而已」者，案《帝王世紀》云：「長妃娥皇無子，次妃女英生商均，次妃癸比生二女，霄明、燭光是也。」云「《離騷》所歌湘夫人」者，案《楚辭•九歌》第三曰《湘夫人》，云「帝子降兮北渚，目眇眇兮愁予」是也。王逸注《離騷》云：「娥皇女英，墮湘水溺焉。」又《秦紀》云：「死而葬焉，非溺也。」《山海經》以為二女，此云三者，當以《記》為正，《山海經》不可用。云「周人上法帝嚳，立正妃」者，案《昏義》后一、夫人三是也。若然，案鄭注《尚書》帝乙妾生微子，后立為正妃，生紂。殷已有后者，謂三妃里之正，仍無后也。云「夫人也」者，即舜之三妃也。「嬪也」者，即夏所增九女也。「世婦也」者，即殷所增二十七人也。「女御也」者，即周所增八十一人也。自夏以下，節級三倍加之。
		</region>
	</paragraph>
	<paragraph index="57">
		<region typus="original" subtype="" id="1410" explains="">
曾子之喪，浴於爨室。
		</region>
		<region typus="comment" subtype="注" id="1411" explains="1410">
○注：見曾元之辭易簀，矯之以謙儉也。禮，死浴於適室。○音義：爨，七亂反。矯，居表反。儉，其檢反。適，丁歷反。
		</region>
	</paragraph>
	<paragraph index="58">
		<region typus="comment" subtype="疏" id="1412" explains="1410,1411">
疏「曾子」至「爨室」。○正義曰：此一節論曾子故為非禮，以正其子也。○注「見曾」至「適室」。○正義曰：案上易簀之後，反席未安而沒，焉得有浴爨室遺語者？以反席之前，欲易之後，足可有言，但記文不備。必知謂曾元之辭易簀，故矯之者，曾子達禮之人，應須浴於正寢，今乃浴於爨室，明知意有所為，故云「矯之」也。云「禮，死浴於適室」者，《士喪禮》「死於適室」，下云「甸人掘坎于階間，為垼於西墻下，新盆槃瓶造于西階下」，乃浴於適室也。於爨室為謙無甸人掘坎為垼之事，是儉也。
		</region>
	</paragraph>
	<paragraph index="59">
		<region typus="original" subtype="" id="1413" explains="">
大功廢業。或曰：「大功誦可也。」
		</region>
		<region typus="comment" subtype="注" id="1414" explains="1413">
○注：許其口習故也。
		</region>
	</paragraph>
	<paragraph index="60">
		<region typus="comment" subtype="疏" id="1415" explains="1413,1414">
疏「大功」至「可也」。○正義曰：此一節論遭喪廢業之事。「大功廢業者，業謂所學。習業，則身有外營，思慮他事，恐其忘哀，故廢業也。誦則在身所為，其事稍靜，不慮忘哀，故許其口習。言「或曰」者，以其事疑，故稱「或曰」。然錄記之人，必當明禮，應事無疑，使後世作法。今檢《禮記》，多有不定之辭。仲尼門徒親承聖，旨子游犭軍裘而弔，曾子襲裘而弔；又小斂之奠，或云東方，或云西方；同母異父昆弟，魯人或云為之齊衰，或云大功。其作記之人，多云「蓋」，多云「或曰」，皆無指的，并設疑辭者，以周公制禮，永世作法，時經幽厲之亂，又遇齊晉之強，國異家殊，樂崩禮壞，諸侯奢僣，典法訛舛，是以普天率土，不閑禮教，故子思聖人之胤，不喪出母，隨武子晉之賢相，不識殽烝。作記之人，隨後撰錄，善惡兼載，得失備書。但初制禮之時，文已不具，略其細事，舉其大綱。況乃時經離亂，日月縣遠，數百年後，何能曉達？記人所以不定，止為失禮者多，推此而論，未為怪也。亦兼有或人之言也。
		</region>
	</paragraph>
	<paragraph index="61">
		<region typus="original" subtype="" id="1416" explains="">
子張病，召申祥而語之曰：「君子曰終，小人曰死。
		</region>
		<region typus="comment" subtype="注" id="1417" explains="1416">
○注：申祥，子張子，欲使執喪，成已志也。死之言澌也，事卒為終，消盡為澌。《太史公傳》曰「子張姓顓孫」，今曰申祥，周、秦之聲，二者相近，未聞孰是。○音義：語，魚據反。澌，本又作斯，音賜，下同。顓音專。近，附近之近。
		</region>
		<region typus="original" subtype="" id="1418" explains="">
吾今日其庶幾乎？」
		</region>
		<region typus="comment" subtype="注" id="1419" explains="1418">
○注：言易成也。○音義：易，以豉反。
		</region>
	</paragraph>
	<paragraph index="62">
		<region typus="comment" subtype="疏" id="1420" explains="1416,1417,1418,1419">
疏「子張」至「幾乎」。○正義曰：此一節論子張將終，戒勖其子之事。子張病困，召子申祥而語之曰：「若君子之死謂之為終。」言但身終，功名尚在。「若小人之死，但謂之為死」。無功名可錄，但形骸澌盡也。子張言此，欲令子執治其喪，每事從禮，使我得成君子。○「吾今日其庶幾乎」者，庶，幸也。幾，冀也。言吾若平生為惡，不可幸冀為君子之人，吾即平生以善自修，今日將死，其幸冀為君子乎。汝但執喪成禮，以助我意，則功名得存，但身終而已。○注「申祥」至「孰是」。○正義曰：知「申祥，子張子」者，以病而召之，與曾子召申、元同，故知「子張子」也。云「《大史公傳》曰子張姓顓孫」者，案《史記》，大史公姓司馬，名談，前漢人，作太史官，修史未成而卒，其子遷續成《史記》，作《仲尼七十二弟子傳》。云「子張姓顓孫，今曰申祥」者，謂今《禮記》作申祥。云「周、秦之聲，二者相近」者，謂周國秦國之人，言申與顓聲音相近，今不知顓是、不知申是，故云「未聞孰是」也。
		</region>
	</paragraph>
	<paragraph index="63">
		<region typus="original" subtype="" id="1421" explains="">
曾子曰：「始死之奠，其馀閣也與。」
		</region>
		<region typus="comment" subtype="注" id="1422" explains="1421">
○注：不容改新。閣，庋藏食物。○音義：奠，田練反。閣音各。庋，字又作庪，同，九毀反，又居偽反。
		</region>
	</paragraph>
	<paragraph index="64">
		<region typus="comment" subtype="疏" id="1423" explains="1421,1422">
疏「曾子」至「也與」。○正義曰：此一節論初死奠之所用之事。○「始死之奠」者，鬼神所依於飲食，故必有祭酹，但始死未容改異，故以生時庋閣上所馀脯醢以為奠也。《士喪禮》復魄畢，「以脯醢升自阼，階奠于尸東」，此之謂也。○注「不容」至「食物」。○正義曰：閣，架橙之屬，人老及病，飲食不離寢，恐忽須無當，故并將近置室里閣上也。若死仍用閣之馀奠者，為時期切促，急令奠酹，不容方始改新也。
		</region>
	</paragraph>
	<paragraph index="65">
		<region typus="original" subtype="" id="1424" explains="">
曾子曰：「小功不為位也者，是委巷之禮也。
		</region>
		<region typus="comment" subtype="注" id="1425" explains="1424">
○注：譏之也。位謂以親疏敘列哭也。委巷，猶街里委曲所為也。○音義：街音佳。
		</region>
		<region typus="original" subtype="" id="1426" explains="">
子思之哭嫂也為位，
		</region>
		<region typus="comment" subtype="注" id="1427" explains="1426">
○注：善之也。禮，嫂叔無服。○音義：嫂，悉早反，注同。
		</region>
		<region typus="original" subtype="" id="1428" explains="">
婦人倡踊，
		</region>
		<region typus="comment" subtype="注" id="1429" explains="1428">
有服者，娣、姒婦小功。倡，先也。○音義：倡，昌尚反，注同。踴音勇。娣姒，大計反，下音似。
		</region>
		<region typus="original" subtype="" id="1430" explains="">
申祥之哭言思也亦然。」
		</region>
		<region typus="comment" subtype="注" id="1431" explains="1430">
○注：說者云，言思，子游之子，申祥妻之昆弟，亦無服。過此以往，獨哭不為位。
		</region>
	</paragraph>
	<paragraph index="66">
		<region typus="comment" subtype="疏" id="1432" explains="1424,1425,1426,1427,1428,1429,1430,1431">
疏「曾子」至「亦然」。○正義曰：此一節論無服為位哭之禮。○「小功不為位也」者，曾子以為哭小功之喪，當須為位。時有哭小功不為位者，故曾子非之，云：若哭小功不為位者，是委細屈曲街巷之禮。言禮之末略，非典儀正法。既言其失，乃引得禮之人子思之哭嫂為親疏之位。於時子思婦與子思之嫂有小功之服，故子思之婦先踴，子思乃隨之而哭。非直子思如此，其申祥哭妻之兄弟言思亦然，是亦如子思也。○注「位謂」至「為也」。○正義曰：知位謂親疏敘列者，以其子思哭嫂為位，下云「婦人倡踊」，婦人既在先，明知為位也。云「委巷，猶街里委曲所為也」者，謂庶人微賤在街巷里邑，委細屈曲，所為不能方正也。此子思哭嫂，是孔子之孫，以兄先死，故有嫂也。皇氏以為原憲字子思，若然，鄭無容不注，鄭既不注，皇氏非也。孔氏《連叢》云：「一子相承，以至九世。」及《史記》所說亦同者，不妨。雖有二子相承者，唯存一人，或其兄早死，故得有嫂。且雜說不與經合，非一也。○注「娣姒婦小功。倡，先也」。○正義曰：案《喪服》小功章：「娣姒婦報。」傳云：「弟，長也。」鄭注「娣姒婦」者，兄弟之妻相名也。長婦謂稚婦為娣婦，娣婦謂長婦為姒婦。謂據婦年之長幼，則不據夫年之大小。故成十一年《左傳》云：「聲伯之母不聘，穆姜曰：『吾不以妾為姒。』」穆姜，魯宣公夫人，聲伯之母，魯宣公弟叔肸之妻，是弟妻為姒。又昭二十八年《左傳》云：「子容之母走謁諸姑，曰：『長叔姒生男。』」子容之母，伯華之妻也，長叔姒是伯華之弟叔肸之妻，是亦謂弟妻為姒也。皆不系夫身長幼。云「倡，先也」者，案《詩》云：「倡予和女。」是倡為先。○注「言思，子游之子，申詳妻之昆弟」者，謂妻之親昆弟也。自此以外，皆不為位，故《奔喪禮》「哭妻之黨於寢」，鄭引逸《奔喪禮》云：「一哭而已，不為位矣。」
		</region>
	</paragraph>
	<paragraph index="67">
		<region typus="original" subtype="" id="1433" explains="">
古者冠縮縫，今也衡縫。
		</region>
		<region typus="comment" subtype="注" id="1434" explains="1433">
○注：縮，從也。今禮制，衡讀為橫，今冠橫縫，以其辟積多。○音義：縮，所六反。縫音逢，又扶用反，下同。衡依注音橫，華彭反。從，子容反。
		</region>
		<region typus="original" subtype="" id="1435" explains="">
故喪冠之反吉，非古也。
		</region>
		<region typus="comment" subtype="注" id="1436" explains="1435">
○注：解時人之惑，喪冠縮縫，古冠耳。○音義：解，佳買反。
		</region>
	</paragraph>
	<paragraph index="68">
		<region typus="comment" subtype="疏" id="1437" explains="1433,1434,1435,1436">
疏「古者」至「古也」。○正義曰：此一節論記者解時人之惑也。古者，自殷以上也。縮，直也。殷以上質，吉兇冠皆直縫，直縫者，辟積攝少，故一一前後直縫之。○「今也衡縫」者，今，周也。衡，橫也。周世文，冠多辟積，下復一一直縫，但多作攝而并橫縫之。○「故喪冠之反吉，非古也」者，周吉冠文，故多積俵而橫縫也。若喪冠質，猶疏辟而直縫。是喪冠與吉冠相反，故云「喪冠之反吉」也。而時人因謂古時亦喪冠與吉冠反，故記者釋云：「非古也，正是周世如此耳，古則吉兇冠同從縫。」
		</region>
	</paragraph>
	<paragraph index="69">
		<region typus="original" subtype="" id="1438" explains="">
曾子謂子思曰：「伋，吾執親之喪也，水漿不入於口者七日。」
		</region>
		<region typus="comment" subtype="注" id="1439" explains="1438">
○注：言已以疾時禮而不如。○音義：伋音急。漿，子良反。
		</region>
		<region typus="original" subtype="" id="1440" explains="">
子思曰：「先王之制禮也，過之者俯而就之，不至焉者跂而及之。故君子之執親之喪也，水漿不入於口者三日，杖而后能起。」
		</region>
		<region typus="comment" subtype="注" id="1441" explains="1440">
○注：為曾子言難繼，以禮抑之。○音義：俯音甫。跂，丘豉反。為，于偽反。
		</region>
	</paragraph>
	<paragraph index="70">
		<region typus="comment" subtype="疏" id="1442" explains="1438,1439,1440,1441">
疏「曾子」至「能起」。○正義曰：此一節論曾子疾時居喪不能以禮，子思以正禮抑之之事。○曾子謂子思伋，夸己居親之喪能行於禮，故云「吾水漿不入於口七日」，意疾時人行禮不如已也。故子思以正禮抑之，云「古昔先代聖王制其禮法，使後人依而行之，故賢者俯而就之，不肖者跂而及之。以水漿不入於口三日，尚以杖扶病」。若曾子之言，即後人難為繼也。
		</region>
	</paragraph>
	<paragraph index="71">
		<region typus="original" subtype="" id="1443" explains="">
曾子曰：「小功不稅，
		</region>
		<region typus="comment" subtype="注" id="1444" explains="1443">
○注：據禮而言也。日月已過，乃聞喪而服曰稅，大功以上然，小功輕，不服。○音義：稅，徐他外反，注同。上，時掌反。
		</region>
		<region typus="original" subtype="" id="1445" explains="">
則是遠兄弟終無服也，
		</region>
		<region typus="comment" subtype="注" id="1446" explains="1445">
○注：言相離遠者，聞之恒晚。而可乎？」以己恩怪之。
		</region>
	</paragraph>
	<paragraph index="72">
		<region typus="comment" subtype="疏" id="1447" explains="1443,1444,1445,1446">
疏「曾子」至「可乎」。○正義曰：此一節論曾子怪於禮小功不著稅服之事，曾子以為依禮小功之喪，日月已過，不更稅而追服，則是遠處兄弟聞喪恒晚，終無服而可乎？言其不可也。曾子仁厚，禮雖如此，猶以為薄，故怪之。此據正服小功也。故《喪服小記》云「降而在緦小功者則稅之」，其馀則否。鄭康成義，若限內聞喪，則追全服。若王肅義，限內聞喪，但服殘日，若限滿即止。假令如王肅之義，限內秪少一日，乃始聞喪，若其成服，服未得成即除也。若其不服，又何名追服？進退無禮，王義非也。
		</region>
	</paragraph>
	<paragraph index="73">
		<region typus="original" subtype="" id="1448" explains="">
伯高之喪，
		</region>
		<region typus="comment" subtype="注" id="1449" explains="1448">
○注：伯高死時在衛，未聞何國人。
		</region>
		<region typus="original" subtype="" id="1450" explains="">
孔氏之使者未至，
		</region>
		<region typus="comment" subtype="注" id="1451" explains="1450">
○注：謂賻赗者。○音義：使，色吏反。賻音附。賵，芳用反。
		</region>
		<region typus="original" subtype="" id="1452" explains="">
冉子攝束帛乘馬而將之。
		</region>
		<region typus="comment" subtype="注" id="1453" explains="1452">
○注：冉子，孔子弟子冉有。攝猶貸也。○音義：乘，繩證反，四馬曰乘。貸，他代反。
		</region>
		<region typus="original" subtype="" id="1454" explains="">
孔子曰：「異哉！徒使我不誠於伯高。」
		</region>
		<region typus="comment" subtype="注" id="1455" explains="1454">
○注：徒猶空也。禮所以副忠信也，忠信而無禮，何傳乎？○音義：副音仆。傳，直專反，一本作傅，音附。
		</region>
	</paragraph>
	<paragraph index="74">
		<region typus="comment" subtype="疏" id="1456" explains="1448,1449,1450,1451,1452,1453,1454,1455">
疏「伯高」至「伯高」。○正義曰：此一節論禮所以副忠信之事，各依文解之。○注「冉子」至「貸也」。○正義曰：案《仲尼弟子傳》冉有名求，魯人也。攝猶貸也。謂冉子見孔子使人未至，貸之以束帛乘馬而行禮。○「孔子」至「伯高」。○孔子既聞冉有貸之行禮，故怪恨之，云：「空使我不得誠信行禮於伯高。」○注「徒猶」至「傳乎」。○正義曰：忠信由心，禮在外貌。若內無忠信，禮何所施？故云「忠信而無禮」，謂無忠信也。既無忠信，禮何傳乎？言不可傳行也。冉有代孔子行弔，非孔子本意，是非孔子忠信，虛有弔禮。若孔子重遣人更弔，即彌為不可，故云空使我不得誠信行禮於伯高。
		</region>
	</paragraph>
	<paragraph index="75">
		<region typus="original" subtype="" id="1457" explains="">
伯高死於衛，赴於孔子。
		</region>
		<region typus="comment" subtype="注" id="1458" explains="1457">
○注：赴，告也。凡有舊恩者，則使人告之。
		</region>
		<region typus="original" subtype="" id="1459" explains="">
孔子曰：「吾惡乎哭諸？
		</region>
		<region typus="comment" subtype="注" id="1460" explains="1459">
○注：以其交會尚新。○音義：惡音烏，惡乎猶「於何」也。
		</region>
		<region typus="original" subtype="" id="1461" explains="">
兄弟，吾哭諸廟。父之友，吾哭諸廟門之外。
		</region>
		<region typus="comment" subtype="注" id="1462" explains="1461">
○注：別親疏也。○音義：別，彼列反，下同。
		</region>
		<region typus="original" subtype="" id="1463" explains="">
師，吾哭諸寢。朋友，吾哭諸寢門之外。所知，吾哭諸野。
		</region>
		<region typus="comment" subtype="注" id="1464" explains="1463">
○注：別輕重也。
		</region>
		<region typus="original" subtype="" id="1465" explains="">
於野則已疏，於寢則已重。
		</region>
		<region typus="comment" subtype="注" id="1466" explains="1465">
○注：已猶大也。
		</region>
		<region typus="original" subtype="" id="1467" explains="">
夫由賜也見我，吾哭諸賜氏。」
		</region>
		<region typus="comment" subtype="注" id="1468" explains="1467">
○注：本於恩，哭於子貢寢門之外。○音義：夫，舊音扶，皇如字，謂丈夫即伯高。見如字，皇賢遍反。
		</region>
		<region typus="original" subtype="" id="1469" explains="">
遂命子貢為之主，
		</region>
		<region typus="comment" subtype="注" id="1470" explains="1469">
○注：明恩所由。
		</region>
		<region typus="original" subtype="" id="1471" explains="">
曰：「為爾哭也來者，拜之。知伯高而來者，勿拜也。」
		</region>
		<region typus="comment" subtype="注" id="1472" explains="1471">
○注：異於正主。○音義：為，于偽反，下注「為其疾」、「為褻」、「為我」、「我為」皆同。來者，一本作「為爾哭也來者」。
		</region>
	</paragraph>
	<paragraph index="76">
		<region typus="comment" subtype="疏" id="1473" explains="1457,1458,1459,1460,1461,1462,1463,1464,1465,1466,1467,1468,1469,1470,1471,1472">
疏「伯高」至「拜也」。○正義曰：此一節論親疏所哭之處，各依文解之。○注「別親疏也」。○正義曰：兄弟親，父友疏，必哭諸廟及廟門外者，兄弟是先祖子孫，則哭之於廟，此殷禮。周則哭於寢，故《雜記》云，有殯，聞遠兄弟之喪，哭之側室；若無殯，當哭諸正寢。父之友與父同志，故哭諸廟門外。非先祖之親，故在門外也。○注「別輕重也」。○正義曰：師友為重，所知為輕，所以哭師於寢，寢是已之所居，師又成就于己，故哭之在正寢，此謂殷禮。若周禮，則《奔喪》云，師哭諸廟門外。故鄭答趙商之問亦以為然。孫炎云：「《奔喪》，師哭諸廟門外，是周禮也。」依禮而哭諸野，若不依此禮，則不可，故下云「惡野哭者」，以違禮為野哭也。○「曰為」至「拜也」。○夫子既命子貢為主，又教子貢拜與不拜之法。若與女相知之人，為爾哭伯高之故而來弔爾者，則爾拜之。若與伯高相知而來哭者，女則勿拜也。凡喪之正主知生知死，來者悉拜。今與伯高相知而來不拜，故鄭云「異於正主」。
		</region>
	</paragraph>
	<paragraph index="77">
		<region typus="original" subtype="" id="1474" explains="">
曾子曰：「喪有疾，食肉飲酒，必有草木之滋焉。」
		</region>
		<region typus="comment" subtype="注" id="1475" explains="1474">
○注：增以香味，為其疾不嗜食。○音義：滋音咨。嗜，市志反。
		</region>
		<region typus="original" subtype="" id="1476" explains="">
以為薑桂之謂也。
		</region>
		<region typus="comment" subtype="注" id="1477" explains="1476">
○注：為記者正曾子所云草木滋者，謂薑桂。○音義：薑，居良反。
		</region>
	</paragraph>
	<paragraph index="78">
		<region typus="comment" subtype="疏" id="1478" explains="1474,1475,1476,1477">
疏「曾子」至「謂也」。○正義曰：此一節論居喪有疾，得食美味之事。○注「為記」至「薑桂」。○正義曰：知非曾子之言，而云「為記者」，以上云「草木之滋焉」。下云「以為薑桂之謂也」，是解上「草木之滋」，豈可曾子自言還自解乎？故以為記者正曾子之言。
		</region>
	</paragraph>
	<paragraph index="79">
		<region typus="original" subtype="" id="1479" explains="">
子夏喪其子而喪其明。
		</region>
		<region typus="comment" subtype="注" id="1480" explains="1479">
○注：明，目精。○音義：而喪，息浪反，下「喪明」、「喪爾明」同。
		</region>
		<region typus="original" subtype="" id="1481" explains="">
曾子弔之，曰：「吾聞之也，朋友喪明則哭之。」
		</region>
		<region typus="comment" subtype="注" id="1482" explains="1481">
○注：痛之。
		</region>
		<region typus="original" subtype="" id="1483" explains="">
曾子哭，子夏亦哭。曰：「天乎，予之無罪也！」
		</region>
		<region typus="comment" subtype="注" id="1484" explains="1483">
○注：怨天罰無罪。
		</region>
		<region typus="original" subtype="" id="1485" explains="">
曾子怒曰：「商！女何無罪也？吾與女事夫子於洙、泗，之間，
		</region>
		<region typus="comment" subtype="注" id="1486" explains="1485">
○注：言其有師也。洙、泗、魯水名。○音義：女音汝，下同。洙音殊。泗音四。洙、泗二水名。
		</region>
		<region typus="original" subtype="" id="1487" explains="">
退而老於西河之上，
		</region>
		<region typus="comment" subtype="注" id="1488" explains="1487">
○注：西河，龍門至華陰之地。○音義：華，徐胡化反。
		</region>
		<region typus="original" subtype="" id="1489" explains="">
使西河之民，疑女於夫子，爾罪一也。
		</region>
		<region typus="comment" subtype="注" id="1490" explains="1489">
○注：言其不稱師也。
		</region>
		<region typus="original" subtype="" id="1491" explains="">
喪爾親，使民未有聞焉，爾罪二也。
		</region>
		<region typus="comment" subtype="注" id="1492" explains="1491">
○注：言居親喪無異稱。○音義：稱，尺證反。
		</region>
		<region typus="original" subtype="" id="1493" explains="">
喪爾子，喪爾明，爾罪三也。
		</region>
		<region typus="comment" subtype="注" id="1494" explains="1493">
○注：言隆於妻子。
		</region>
		<region typus="original" subtype="" id="1495" explains="">
而曰女何無罪與？」子夏投其杖而拜曰：「吾過矣！吾過矣！
		</region>
		<region typus="comment" subtype="注" id="1496" explains="1495">
○注：謝之，且服罪也。○音義：與音馀。
		</region>
		<region typus="original" subtype="" id="1497" explains="">
吾離群而索居，亦已久矣。」
		</region>
		<region typus="comment" subtype="注" id="1498" explains="1497">
○注：群謂同門朋友也。索猶散也。○音義：離群，群，朋友也，上音詈。索，悉各反，猶散也，下注「索居」同。
		</region>
	</paragraph>
	<paragraph index="80">
		<region typus="comment" subtype="疏" id="1499" explains="1479,1480,1481,1482,1483,1484,1485,1486,1487,1488,1489,1490,1491,1492,1493,1494,1495,1496,1497,1498">
疏「子夏」至「久矣」。○正義曰：此一節論子夏恩隆於子之事。案《仲尼弟子傳》云，子夏姓卜，名商，魏人也。哀喪其子而哭，喪失其明。曾子是子夏之友，故云「朋友喪明則哭之」。子夏喪子之時，曾子已弔，今為喪明更弔，故曾子先哭，子夏始哭。云「疑女於夫子」者，既不稱其師，自為談說，辨慧聰睿，絕異於人，使西河之民疑女道德與夫子相似。皇氏言，疑子夏是夫子之身。然子夏魏人，居在西河之上，姓卜名商，西河之民，無容不識，而言是魯國孔丘，不近人情，皇氏非也。
		</region>
	</paragraph>
	<paragraph index="81">
		<region typus="original" subtype="" id="1500" explains="">
夫晝居於內，問其疾可也。
		</region>
		<region typus="comment" subtype="注" id="1501" explains="1500">
○注：似有疾。○音義：晝，知又反。
		</region>
		<region typus="original" subtype="" id="1502" explains="">
夜居於外，弔之可也。
		</region>
		<region typus="comment" subtype="注" id="1503" explains="1502">
○注：似有喪。
		</region>
		<region typus="original" subtype="" id="1504" explains="">
是故君子非有大故，不宿於外，
		</region>
		<region typus="comment" subtype="注" id="1505" explains="1504">
○注：大故謂喪憂。
		</region>
		<region typus="original" subtype="" id="1506" explains="">
非致齊也，非疾也，不晝夜居於內。
		</region>
		<region typus="comment" subtype="注" id="1507" explains="1506">
○注：內，正寢之中。○音義：齊，側皆反。
		</region>
	</paragraph>
	<paragraph index="82">
		<region typus="comment" subtype="疏" id="1508" explains="1500,1501,1502,1503,1504,1505,1506,1507">
疏「夫晝」至「於內」。○正義曰：此一節論君子居處當合於禮，各依文解之。○注「大故謂喪憂」。○正義曰：上文云「夜居於外，弔之可也」。○鄭云：「似有喪。」此注兼云憂者，以其文云「大故」，語意既寬，非獨喪也。故《周禮》每云「國有大故」，皆據寇戎災禍，故此兼云憂也。身既有憂，而夜在於外者，既憂禍難，不暇入內；或與臣下外人，夜里在外圖謀禍患。此謂中門外也，故禮：斬衰及期喪，皆中門外為廬堊室。是有喪，夜居中門外也。○「非致」至「於內」。○平常無事之時，或出或入，雖晝居於外，亦有入內。雖夜居於內，亦有出外時。唯致齊與疾，無間晝夜，恒居於內，故云「非致齊也，非疾也，不晝夜居於內」。○注「內，正寢之中」。○正義曰：恐內是燕寢，故云「正寢之中」。必知正寢者，以其經云非致齊，不居於內。致齊在正寢，疾則或容在內寢，若危篤亦在正寢。上文云「晝居於內，問其疾可也」，不問齊者，齊是為祭之事，眾所共知，不須問也。此齊在內，《祭統》云：「君致齊於外，夫人致齊於內。」對夫人之寢為外內耳。
		</region>
	</paragraph>
	<paragraph index="83">
		<region typus="original" subtype="" id="1509" explains="">
高子皋之執親之喪也，
		</region>
		<region typus="comment" subtype="注" id="1510" explains="1509">
○注：子皋，孔子弟子，名柴。
		</region>
		<region typus="original" subtype="" id="1511" explains="">
泣血三年，
		</region>
		<region typus="comment" subtype="注" id="1512" explains="1511">
○注：言泣無聲，如血出。
		</region>
		<region typus="original" subtype="" id="1513" explains="">
未嘗見齒，
		</region>
		<region typus="comment" subtype="注" id="1514" explains="1513">
○注：言笑之微。○音義：見，賢遍反。
		</region>
		<region typus="original" subtype="" id="1515" explains="">
君子以為難。
		</region>
		<region typus="comment" subtype="注" id="1516" explains="1515">
○注：言人不能然。
		</region>
	</paragraph>
	<paragraph index="84">
		<region typus="comment" subtype="疏" id="1517" explains="1509,1510,1511,1512,1513,1514,1515,1516">
疏「高子」至「為難」。○正義曰：此一節論高柴居喪過禮之事，各依文解之。○注「子皋，孔子弟子，名柴」。○正義曰：案《史記•孔子弟子傳》，高柴，鄭人，字子皋。○注「言泣無聲，如血出」。○正義曰：凡人涕淚，必因悲聲而出。若血出，則不由聲也。今子皋悲無聲，其涕亦出，如血之出，故云「泣血」。○注「言笑之微」。○正義曰：既云「泣血三年」，得有微笑者，凡人之情，有哀有樂。哀至則泣血，樂至則微笑。凡人大笑則露齒本，中笑則露齒，微笑則不見齒。○「君子以為難」。○君子以高柴所為，凡人難可為之，何者？凡人發聲始涕出，樂至為大笑，今高柴恒能如此，馀人不能，故為難也。
		</region>
	</paragraph>
	<paragraph index="85">
		<region typus="original" subtype="" id="1518" explains="">
衰，與其不當物也，寧無衰。
		</region>
		<region typus="comment" subtype="注" id="1519" explains="1518">
○注：惡其亂禮，不當物，謂精麄廣狹不應法制。○音義：衰，七雷反，下同，後「五服之衰」皆放此，不復音。當，丁浪反，注同。惡，烏路反。麄本又作麤，七奴反。狹音洽。應，應對之應。
		</region>
		<region typus="original" subtype="" id="1520" explains="">
齊衰不以邊坐，大功不以服勤。
		</region>
		<region typus="comment" subtype="注" id="1521" explains="1520">
為褻喪服。邊，偏倚也。○音義：褻，息列反。倚，於彼反，又於寄反。
		</region>
	</paragraph>
	<paragraph index="86">
		<region typus="comment" subtype="疏" id="1522" explains="1518,1519,1520,1521">
疏「衰與」至「服勤」。○正義曰：此一節論衰裳升數形制必須依禮，及著服不得為褻之事，各依文解之。○「衰，與其不當物也」者，此語乃通於五服，而初發斬衰也。衰，喪服也。當猶應也。物謂升縷及法制長短幅數也。衰以表情，故制有法度。若精{分鹿}不應，廣狹乖法，便為失禮，故云「寧無衰」也，是雖有不如無也。○「齊衰不以邊坐」者，因上「寧無衰」以廣其事也。「邊坐」謂偏倚也。喪服宜敬，坐起必正，不可著衰而偏倚也。齊衰輕，既不倚，斬重，不言亦可知也。○「大功不以服勤」者，大功雖輕，亦不可著衰服以為勤勞事也。齊衰言「不邊坐」，則大功可也。大功不勤，則齊衰固不可，而小功可也。
		</region>
	</paragraph>
	<paragraph index="87">
		<region typus="original" subtype="" id="1523" explains="">
孔子之衛，遇舊館人之喪，
		</region>
		<region typus="comment" subtype="注" id="1524" explains="1523">
○注：前日君所使舍己。
		</region>
		<region typus="original" subtype="" id="1525" explains="">
入而哭之哀。出，使子貢說驂而賻之。
		</region>
		<region typus="comment" subtype="注" id="1526" explains="1525">
○注：賻，助喪用也。騑馬曰驂。○音義：稅，本又作說，同，他活反，徐又始銳反，下及注同。驂，七南反，夾服馬也。騑，芳非反。
		</region>
		<region typus="original" subtype="" id="1527" explains="">
子貢曰：「於門人之喪，未有所說驂，說驂於舊館，無乃已重乎？」
		</region>
		<region typus="comment" subtype="注" id="1528" explains="1527">
○注：言說驂大重，比於門人，恩為偏頗。○音義：頗，破多反。
		</region>
		<region typus="original" subtype="" id="1529" explains="">
夫子曰：「予鄉者入而哭之，遇於一哀而出涕。
		</region>
		<region typus="comment" subtype="注" id="1530" explains="1529">
○注：遇，見也。舊館人恩雖輕，我入哭見主人，為我盡一哀，是以厚恩待我，我為出涕。恩重，宜有施惠。○音義：鄉，本又作鄉，許亮反。出如字，徐尺遂反。涕音體。施，始豉反。
		</region>
		<region typus="original" subtype="" id="1531" explains="">
予惡夫涕之無從也，小子行之！」
		</region>
		<region typus="comment" subtype="注" id="1532" explains="1531">
○注：客行無他物可以易之者，使遂以往。○音義：惡，烏路反。夫音扶。
		</region>
	</paragraph>
	<paragraph index="88">
		<region typus="comment" subtype="疏" id="1533" explains="1523,1524,1525,1526,1527,1528,1529,1530,1531,1532">
疏「孔子」至「行之」。○正義曰：此一節論孔子欲示人行禮副忠信之事，各依文解之。○注「前日君所使舍己」。○正義曰：知非舊所經過主人，必以為君所使舍己者，若是經過主人，當云遇舊主人之喪，故《禮》稱皆云「主人」。是以《左傳》云：「以為東道主。」又云：「昔吾主於趙氏。」皆主人為主。今此云「館人」，明置館舍於己，故以為君所使舍已者。○注「賻助」至「曰驂」。○正義曰：謂助生者喪家使用，故《既夕禮》「知死者贈，知生者賻」，是賻為助生也。熊氏以此賻助喪用，謂助死者，因云賻得生、死兩施，熊氏非也。案隱元年《穀梁傳》云「錢財曰賻」，此用馬者，即財也。故《少儀》云：「賻馬不入廟門。」云「騑馬曰驂」者，《說文》云：「騑，旁馬。」是在服馬之旁。又《詩》云：「騏騮是中，騧驪是驂。」驂在外也。孔子得有驂馬者，案《王度記》云「天子駕六馬，諸侯四，大夫三，士二」，古《毛詩》云「天子至大夫皆駕四」，孔子既身為大夫，若依《王度記》則有一驂馬也，若依《毛詩說》則有二驂馬也。○「子貢」至「行之」，以子貢不欲說驂，故夫子語其說驂之意，云我所說驂者，我鄉者入而哭之，遇值主人，盡於一哀，是厚恩待我，我為之出涕。既為出涕，當有厚施惠。「予惡夫涕之無從者」，謂我感舊館人恩深，涕淚交下，豈得虛？然客行更無他物易換此馬，女小子但將驂馬以行之，副此涕淚。然《論語》云：「顏回之喪，子哭之慟。」慟比出涕，慟則為甚矣。又舊館之恩，不得比顏回之極。而說驂於舊館，惜車於顏回者，但舊館情疏，厚恩待我，須有赗賻，故說驂賻之。顏回則師徒之恩親，乃是常事，則顏回之死，必當以物與之。顏路無厭，更請賣車為槨，以其不知止足，故夫子抑之。
		</region>
	</paragraph>
	<paragraph index="89">
		<region typus="original" subtype="" id="1534" explains="">
孔子在衛，有送葬者，而夫子觀之，曰：「善哉為喪乎！足以為法矣，小子識之。」子貢曰：「夫子何善爾也？」曰：「其往也如慕，其反也如疑。」
		</region>
		<region typus="comment" subtype="注" id="1535" explains="1534">
○注：慕謂小兒隨父母啼呼。疑者，哀親之在彼，如不欲還然。○音義：識，式志反，又音式，下及注「章識」皆同。呼，火故反。
		</region>
		<region typus="original" subtype="" id="1536" explains="">
子貢曰：「豈若速反而虞乎？」
		</region>
		<region typus="comment" subtype="注" id="1537" explains="1536">
○注：速，疾。
		</region>
		<region typus="original" subtype="" id="1538" explains="">
子曰：「小子識之，我未之能行也。」
		</region>
		<region typus="comment" subtype="注" id="1539" explains="1538">
○注：哀戚，本也。祭祀，末也。
		</region>
	</paragraph>
	<paragraph index="90">
		<region typus="comment" subtype="疏" id="1540" explains="1534,1535,1536,1537,1538,1539">
疏「孔子」至「行也」。○正義曰：此一節論喪禮以哀戚為本之事，各依文解之。○注「慕謂」至「還然」。○正義曰：言慕如小兒啼呼者，謂父母在前，嬰兒在後，恐不及之，故在後啼呼而隨之。今親喪在前，孝子在後，恐不逮及，如嬰兒之慕。疑者，謂凡人意有所疑，在傍徨不進。今孝子哀親在外，不知神之來否，如不欲還然，故如疑。《問喪》云：「其反也如疑。」鄭注云「疑者不知神之來否」，與此相兼乃足。○「子貢曰，豈若速反而虞乎」。○子貢之意，葬既已竟，神靈須安，豈如速反虞祭安神乎？但哀親在彼，是痛切之本情，反而安神，是祭祀之末禮，故下文夫子不許。
		</region>
	</paragraph>
	<paragraph index="91">
		<region typus="original" subtype="" id="1541" explains="">
顏淵之喪，饋祥肉，
		</region>
		<region typus="comment" subtype="注" id="1542" explains="1541">
○注：饋，遺也。○音義：饋，其位反。遺，于季反。
		</region>
		<region typus="original" subtype="" id="1543" explains="">
孔子出受之。入彈琴而后食之。
		</region>
		<region typus="comment" subtype="注" id="1544" explains="1543">
○注：彈琴以散哀也。
		</region>
	</paragraph>
	<paragraph index="92">
		<region typus="original" subtype="" id="1545" explains="">
孔子與門人立，拱而尚右，二三子亦皆尚右。
		</region>
		<region typus="comment" subtype="注" id="1546" explains="1545">
○注：傚孔子也。○音義：拱，恭勇反。傚，本又作效，胡教反，下同。
		</region>
		<region typus="original" subtype="" id="1547" explains="">
孔子曰：「二三子之嗜學也，
		</region>
		<region typus="comment" subtype="注" id="1548" explains="1547">
○注：嗜，貪。○音義：嗜，市志反，注同。
		</region>
		<region typus="original" subtype="" id="1549" explains="">
我則有姊之喪故也。」二三子皆尚左。
		</region>
		<region typus="comment" subtype="注" id="1550" explains="1549">
○注：復正也。喪尚右，右，陰也。吉尚左，左，陽也。
		</region>
	</paragraph>
	<paragraph index="93">
		<region typus="comment" subtype="疏" id="1551" explains="1545,1546,1547,1548,1549,1550">
疏「孔子」至「尚左」。○正義曰：此一節論拱手之禮。○注「喪尚」至「陽也」。○正義曰：此既兇事尚右，吉事尚左，案《特牲》、《少牢》吉祭皆載右胖，《士虞禮》是兇事載左胖者，取義不同。吉祭載右胖者，從地道尊右。《士虞禮》兇祭載左胖者，取其反吉，故《士虞禮》「設洗于西階西南」，鄭注「反吉」是也。
		</region>
	</paragraph>
	<paragraph index="94">
		<region typus="original" subtype="" id="1552" explains="">
孔子蚤作，
		</region>
		<region typus="comment" subtype="注" id="1553" explains="1552">
○注：作，起。○音義：蚤音早。
		</region>
		<region typus="original" subtype="" id="1554" explains="">
負手曳杖，消搖於門，
		</region>
		<region typus="comment" subtype="注" id="1555" explains="1554">
○注：欲人之怪己。○音義：抴，羊世反，亦作曳。消搖，本又作逍遙。
		</region>
		<region typus="original" subtype="" id="1556" explains="">
歌曰：「泰山其頹乎？
		</region>
		<region typus="comment" subtype="注" id="1557" explains="1556">
○注：泰山，眾山所仰。○音義：頹，徒回反。
		</region>
		<region typus="original" subtype="" id="1558" explains="">
梁木其壞乎？
		</region>
		<region typus="comment" subtype="注" id="1559" explains="1558">
○注：梁木，眾木所放。○音義：放，方兩反。
		</region>
		<region typus="original" subtype="" id="1560" explains="">
哲人其萎乎？」
		</region>
		<region typus="comment" subtype="注" id="1561" explains="1560">
○注：哲人亦眾人所仰放也。以上二句喻之。萎，病也。《詩》云：「無木不萎。」○音義：委，本又作萎，同，紆危反，注同。
		</region>
		<region typus="original" subtype="" id="1562" explains="">
既歌而入，當戶而坐。
		</region>
		<region typus="comment" subtype="注" id="1563" explains="1562">
○注：蚤坐，急見人也。
		</region>
		<region typus="original" subtype="" id="1564" explains="">
子貢聞之曰：「泰山其頹，則吾將安仰？梁木其壞，哲人其萎，則吾將安放？夫子殆將病也。」
		</region>
		<region typus="comment" subtype="注" id="1565" explains="1564">
○注：覺孔子歌意。殆，幾也。○音義：幾音祈，又音機。
		</region>
		<region typus="original" subtype="" id="1566" explains="">
遂趨而入。夫子曰：「賜，爾來何遲也？
		</region>
		<region typus="comment" subtype="注" id="1567" explains="1566">
○注：坐則望之。
		</region>
		<region typus="original" subtype="" id="1568" explains="">
夏后氏殯於東階之上，則猶在阼也。殷人殯於兩楹之間，則與賓主夾之也。周人殯於西階之上，則猶賓之也。
		</region>
		<region typus="comment" subtype="注" id="1569" explains="1568">
○注：以三王之禮占已夢。○音義：阼，才故反。楹音盈。夾，本又作俠，古洽反，下注同。
		</region>
		<region typus="original" subtype="" id="1570" explains="">
而丘也，殷人也。予疇昔之夜，夢坐奠於兩楹之間。
		</region>
		<region typus="comment" subtype="注" id="1571" explains="1570">
○注：是夢坐兩楹之間而見饋食也。言奠者，以為兇象。疇，發聲也。昔猶前也。○音義：食如字，又音嗣。疇，直留反。
		</region>
		<region typus="original" subtype="" id="1572" explains="">
夫明王不興，而天下其孰能宗予？予殆將死也。」
		</region>
		<region typus="comment" subtype="注" id="1573" explains="1572">
○注：孰，誰也。宗，尊也。兩楹之間，南面鄉明，人君聽治正坐之處。今無明王，誰能尊我以為人君乎？是我殷家奠殯之象，以此自知將死。○音義：鄉，本又作鄉，同，許亮反。治，直吏反。坐，才臥反，又如字。處，昌慮反。
		</region>
		<region typus="original" subtype="" id="1574" explains="">
蓋寢疾七日而沒，
		</region>
		<region typus="comment" subtype="注" id="1575" explains="1574">
明聖人知命。
		</region>
	</paragraph>
	<paragraph index="95">
		<region typus="comment" subtype="疏" id="1576" explains="1552,1553,1554,1555,1556,1557,1558,1559,1560,1561,1562,1563,1564,1565,1566,1567,1568,1569,1570,1571,1572,1573,1574,1575">
疏「孔子」至「而沒」。○正義曰：此一節論孔子自說死之意狀，各依文解之。○注「欲人之怪己」。○正義曰：杖以扶身，恒在前面用，今乃反手卻後，以曳其杖，示不復杖也。又夫子禮度自守，貌恒矜莊，今乃消搖放蕩，以自寬縱，皆是特異尋常。陵且如此，故云「欲人之怪己」。杖曳於後，示不復用。消搖寬縱，示不能以禮自持，并將死之意狀。○注「梁木，眾木所放」。○正義曰：眾木，榱桷之屬，依放橫梁乃存，立放則依也。故《論語》云：「放於利而行。」孔曰：「放，依也。」○注「以上」至「不萎」。○正義曰：「泰山」、「梁木」，并指他物，「哲人其萎」，指夫子之身，以二物比己，故云「以上二句喻之」。云「《詩》云：「無木不萎」者，此《小雅•谷風》剌幽王之詩，言天下俗薄，朋友道絕。其《詩》云：「無草不死，無木不萎。」證「萎，病」。○注「蚤坐，急見人也」。○正義曰：君子尋常不自當戶，已歌而入，即當戶而坐，故云「蚤坐」，坐不在隱處，是急欲見人。○「泰山」至「安放」者，上既云「泰山」、「梁木」、「哲人」三句，今子貢所云「泰山其頹」，云「吾將安仰」，「梁木」「哲人」總云「言將安放」者，以泰山、梁木共喻哲人，子貢意在忽遽，不暇句句別言，故直引梁木、哲人相喻，而足總云「吾將安放」。○「夏后」至「之也」者，「夏后氏殯於東階，則猶在阼」，「周人殯於西階，則猶賓之」，夏與周并言「猶」者，以其既死，無所知識，孝子不忍，以生禮待之，猶尚阼階以為主，猶尚西階以為賓客，故言「猶」也。「殷人殯於兩楹之間」，不云「猶」者，庾蔚云：「東階西階，平生賓主所行禮之處，故云猶。兩楹之間，生無此禮，故不云猶。」然禮：賓主敵者，授受於兩楹之間，又是南面聽朝之處，庾云「生無此禮」，於義疑也。蓋以夫子夢在兩楹而見饋食，知是兇象，無聽朝之事，不得云「則猶尊之」，以有賓主二事，故云「與」也。鄭注《考工記》，宗廟路寢，制如明堂。周之明堂，東西九筵，南北七筵，則五室，每室二筵，則五室之外，堂上窄狹，得容殯者。以路寢廣大，故得容之。其上圓下方，五室之屬如明堂。日至、明堂具解。○注「言奠者以為兇象」。○正義曰：時夫子夢見饋食，不夢兇奠也。但奠禮既死之後，未葬之前，柩仍在地，未立尸主，唯奠停飲食，故云奠也。○注「孰誰」至「將死」。○正義曰：「孰，誰也」，《釋詁》文。禮有大宗小宗，故云「宗，尊也」。知「兩楹之間，人君聽治正坐之處」者，案《覲禮》：「天子負斧依南面。」又《顧命》云：「牖間南向。」是天子兩楹治事之處也。每日視朝雖在路門外，退坐當路寢兩楹也。其諸侯視朝亦南面，知者，以諸侯一國之尊，故《論語》云：「雍也可使南面。」鄭注：「言在諸侯治也。」則在路寢南面聽政。若其燕饗，則在阼階西面，知《禮•大射》是也。案《莊子》：「聖人無夢。」莊子意在無為，欲令靜寂無事，不有思慮，故云「聖人無夢」。但聖人雖異人者神明，同人者五情，五情既同，焉得無夢？故《禮記•文王世子》有九齡之茫罻《尚書》有武王夢協之言。
		</region>
	</paragraph>
	<paragraph index="96">
		<region typus="original" subtype="" id="1577" explains="">
孔子之喪，門人疑所服。
		</region>
		<region typus="comment" subtype="注" id="1578" explains="1577">
○注：無喪師之禮。
		</region>
		<region typus="original" subtype="" id="1579" explains="">
子貢曰：「昔者夫子之喪顏淵，若喪子而無服，喪子路亦然。請喪夫子若喪父而無服。」
		</region>
		<region typus="comment" subtype="注" id="1580" explains="1579">
○注：無服，不為衰，弔服而加麻，心喪三年。
		</region>
	</paragraph>
	<paragraph index="97">
		<region typus="comment" subtype="疏" id="1581" explains="1577,1578,1579,1580">
疏「孔子」至「無服」。○正義曰：此一節論弟子為師喪制之禮，各依文解之。○「門人疑所服」者，依禮，喪師無服，其事分明。今夫子之喪，門人疑者，以夫子聖人，與凡師不等，當應特加喪禮，故疑所服。○注「弔服」至「三年」。○正義曰：知為師弔服加麻者，案《喪服》「朋友麻」，其師與朋友同，故知亦加麻也。必知喪師與朋友同者，案下云：「孔子之喪，二三子皆绖而出。群居則绖，出則否。」是弟子相為與為夫子同，但绖出與不出有異，明其服同也。云「弔服而加麻」，麻謂绖與帶也，皆以麻為之，故云「加麻」也。又《喪服》緦麻章云：「朋友麻。」鄭云「朋友雖無親而有同道之恩，相為服緦之绖帶」是也。鄭知「服緦之绖帶」者，緦為五服之輕，又與錫衰等同為弔服之限，故知緦之绖帶也。論云，為師及朋友皆既葬除之。案《司服》云：「王為三公六卿錫衰，為諸侯緦衰，為大夫士疑衰，其首服皆弁绖。」鄭司農云：「錫者十五升去其半，有事其布，無事其縷。」鄭康成云：「無事其縷，哀在內。」以服稍重，故但治事其布，不治事其縷。鄭司農又云：「緦十五升布去其半，有事其縷，無事其布。鄭康成云：「無事其布，哀在外。」以其稍輕，故得治縷也。司農又云：「疑衰十四升。」康成云：「疑之言擬也，擬於吉服。」謂比擬吉服十五升也。「首服弁绖」者，鄭注《司服》云：「弁绖如爵弁而素，加環绖。」鄭知如爵弁者，見下文云「殷人哻而葬」，又云「弁绖葛而葬，與神交之道」。哻是祭冠也，故知弁绖是爵弁也。知加環绖者，以《雜記》云：「小斂環绖，公大夫士一也。」天子弔諸臣之服，無問當事與不當事，皆弁绖也。諸侯以錫衰為弔服，但首服有異。弔他國皆首服皮弁，故《喪服小記》云「諸侯弔，必皮弁錫衰」是也。若弔已臣，當事則弁绖，故《服問》云：公弔，「當事則弁绖」，於士雖當事亦皮弁。諸侯雖以錫衰為常弔之服，其弔士亦有緦衰、疑衰，故鄭注《文王世子》云：「同姓之士則緦衰，異姓之士則疑衰。」卿大夫亦以錫衰為弔服，當事亦弁绖，故鄭注《喪服》云：「諸侯及卿大夫亦以錫衰為弔服，當事乃弁绖，否則皮弁，辟天子也。」其士之弔服則疑衰，故鄭注《喪服》云：「士以緦衰為喪服，其弔服則疑衰也。」舊說以為士弔服布上素下，鄭注云：「此實疑衰也。改其裳以素，辟諸侯也。」當事亦弁绖，故鄭注《喪服》云：「士弁绖皮弁之時，如卿大夫。」凡弔服惟有弁绖，皆無帶也。知無帶者，《周禮•司服》及《服問》但云「弁绖」，不云帶，故知然也。其朋友之服，諸侯及大夫等則皆疑衰，故鄭注《喪服》云：「朋友之相為服，則士弔服也。」既特云「士弔服」，明諸侯大夫等皆用士之弔服，唯加緦之绖帶為異耳。是以《喪服》：「朋友麻。」鄭注云：「服緦之绖帶。」又下文云：「子游襲裘，帶绖而入。」鄭注云：「所弔者朋友。」是朋友相為加帶。凡朋友相為者，雖不當事，亦弁绖，故下文云「居則绖」是也。其庶人，鄭注《喪服》云：「庶人不爵弁，則其弔服素冠委貌。」鄭注不顯所著之服，文承「疑衰素裳」之下，則庶人亦用疑衰。或者庶人布深衣，當服布深衣，冠素委貌也。
		</region>
	</paragraph>
	<paragraph index="98">
		<region typus="original" subtype="" id="1582" explains="">
孔子之喪，公西赤為志焉。
		</region>
		<region typus="comment" subtype="注" id="1583" explains="1582">
○注：公西赤，孔子弟子，字子華。志謂章識。
		</region>
		<region typus="original" subtype="" id="1584" explains="">
飾棺牆，
		</region>
		<region typus="comment" subtype="注" id="1585" explains="1584">
○注：牆之障柩，猶垣牆障家。
		</region>
		<region typus="original" subtype="" id="1586" explains="">
置翣，
		</region>
		<region typus="comment" subtype="注" id="1587" explains="1586">
○注：牆，柳衣。翣，以布衣木，如攝與？○音義：置，知吏反。翣，所甲反。衣，於既反。攝，所甲反，又所治反。與音馀。
		</region>
		<region typus="original" subtype="" id="1588" explains="">
設披，周也。設崇，殷也。綢練設旐，夏也。
		</region>
		<region typus="comment" subtype="注" id="1589" explains="1588">
○注：夫子雖殷人，兼用三王之禮尊之。披，柩行夾引棺者。崇牙，旌旗飾也。綢練，以練綢旌之杠，此旌葬乘車所建也。旌之旒，緇布廣充幅，長尋曰旐。《爾雅》說旌旗曰：「素錦綢杠。」○音義：披，彼義反。綢，吐刀反，韜也，徐直留反，注同。旐，直小反。杠音江，竿也。乘，繩證反。廣，光浪反，凡度廣狹曰廣，他皆放此。幅，方木反。
		</region>
	</paragraph>
	<paragraph index="99">
		<region typus="comment" subtype="疏" id="1590" explains="1582,1583,1584,1585,1586,1587,1588,1589">
疏「孔子」至「夏也」。○正義曰：此一節論孔子之喪，送葬用三王之禮，各依文解之。○注「公西」至「子華」。○正義曰：案《仲尼弟子傳》云：「公西赤，字子華，少孔子四十二歲。」鄭云：「魯人也。」○「飾棺」至「夏也」。○孔子之喪，公西赤以飾棺榮夫子，故為盛禮，備三王之法，以章明志識焉。於是以素為褚，褚外加墻，車邊置翣，恐柩車傾虧，而以繩左右維持之，此皆周之法也。其送葬乘車所建旌旗，刻繒為崇牙之飾，此則殷法。又韜盛旌旗之竿以素錦，於杠首設長尋之旐，此則夏禮也。既尊崇夫子，故兼用三代之飾也。○注「墻柳」至「攝與」。○正義曰：「墻之障柩，猶垣墻障家」，故謂障柩之物為墻。障柩之物，即柳也。外旁惟荒，中央材木，總而言之，皆謂之為柳也。《縫人》注云：「柳，聚也。諸飾所聚。」前文注云「墻，柳」者，以經直云「周人墻置翣」，文無所對，故注直云「墻，柳也」。此文為下對「設披」、「設崇」、「設旐」之事，皆委曲備言，故亦委曲解之，故注云「墻，柳衣」也，其實墻則柳也。《雜記》喪從外來，雖非葬節，以裳帷障棺，亦與垣墻相似，故鄭注「不毀墻」之下云：「墻，裳帷也。」皆望經為義，故三注不同。云「翣，以布衣木」者，鄭注《喪大記》云：「漢禮，翣以木為筐，廣三尺，高二尺四寸，方兩角高，衣以白布，畫云氣，柄長五尺。」云「如攝與」者，攝與，漢時之扇。與，疑辭。鄭恐人不識翣體，故云如今攝與。○注「披柩」至「綢杠」。○正義曰：案《喪大記》國君熏披六，鄭云：「設之於旁，所以備傾虧也。故此云「披，柩行夾引棺者」。云「崇牙，旌旗飾也」者，對下「綢練設旐」，故為旌旗飾也。謂旌旗之旁，刻繒為崇牙。殷必以崇牙為飾者，殷湯以武受命，恒以牙為飾。云「此旌葬乘車所建也」者，案《既夕禮》陳車門內右北面，乘車載旃，「道車載朝服，瑽車載蓑笠」，故知此旌乘車所建也。凡送葬之旌，經文不具。案《既夕》士禮而有二旌，一是銘旌，是初死書名於上，則《士喪禮》「為銘各以其物，書名於末曰，某氏某之柩，置於西階上」。葬則在柩車之前，至壙與茵，同入於壙也。二是乘車之旌，則《既夕禮》乘車載旃，亦在柩之前。至壙，柩既入壙，乃斂乘車所載之旌，載於柩車而還，故鄭注《既夕禮》云：「柩車至壙，祝脫載除飾，乃斂乘車、道車、槁車之服，載之而還，不空以歸。送形而往，迎精而反。」此是士之二旌也，其大夫諸侯則無文，其天子亦有銘旌，與士禮同。故《司常》云：「大喪共銘旌。」鄭注云：「王則大常也。」《士喪禮》曰，為銘各以其物，初死亦置於西階，將葬移置於茵，從遣車之後，亦入於壙也，是其一旌也。《司常》又云：「建廞車之旌。」廞，謂興作之則，明器之車也，其旌則明器之旌。止則陳建於遣車之上，行則執之以從。遣車至壙，從明器而納之壙中，此二旌也。案士禮既有乘車載旃，攝，孤卿之旃，則天子亦當有乘車載大常，謂以金路載之至壙，載之而歸，但禮文不具耳，此其三旌也。然則天子三旌也，士以禮無遣車，故無廞車之旌，但二旌耳。諸侯及大夫無文。熊氏以為大夫以上有遣車，即有廞旌，并有三旌也。云「旌之旒，緇布廣充幅，長尋曰旐」者，《爾雅•釋天》文。引之者，證經中「設旐，夏也」。案鄭注《明堂位》云：「有虞氏當言緌，夏后氏當言旂。」以此差之，古代尚質，有虞氏但注旄竿首，未有繒帛，故云緌也。夏后漸文，故有素錦綢杠，又垂八尺之旐，故夏云旂也。旂是大古名，非交龍之旂。周則文物大備，旂有九等，垂之以縿，系之以旃，又有交龍之旂，龜蛇之旐，與夏不同。夏雖八尺之旐，更無馀飾。又引《爾雅》「素錦綢杠」者，亦《爾雅•釋天》文引之者，證經文「綢練」，練則素錦，用以為綢杠也。
		</region>
	</paragraph>
	<paragraph index="100">
		<region typus="original" subtype="" id="1591" explains="">
子張之喪，公明儀為志焉。
		</region>
		<region typus="comment" subtype="注" id="1592" explains="1591">
○注：志亦謂章識。
		</region>
		<region typus="original" subtype="" id="1593" explains="">
褚幕丹質，
		</region>
		<region typus="comment" subtype="注" id="1594" explains="1593">
○注：以丹布幕為褚，葬覆棺，不墻不翣。○音義：褚，張呂反。幕音莫，褚幕，覆棺者。
		</region>
		<region typus="original" subtype="" id="1595" explains="">
蟻結于四隅，
		</region>
		<region typus="comment" subtype="注" id="1596" explains="1595">
懷嬉之四角，其文如蟻行往來相交錯，蟻，蚍蜉也。殷之蟻結，似今蛇文畫。○音義：蟻，魚綺反，又作蛾。妣，避尸反，徐扶夷反。蜉音浮。
		</region>
		<region typus="original" subtype="" id="1597" explains="">
殷士也。
		</region>
		<region typus="comment" subtype="注" id="1598" explains="1597">
○注：學於孔子，傚殷禮。
		</region>
	</paragraph>
	<paragraph index="101">
		<region typus="comment" subtype="疏" id="1599" explains="1591,1592,1593,1594,1595,1596,1597,1598">
疏「子張」至「士也」。○正義曰：此一節論孔子弟子送葬車飾學孔子行殷禮之事，各隨文解之。○「子張之喪，公明儀為志焉」。公明儀是其弟子，亦如公西赤為章識焉。此公明儀又為曾子弟子，故《祭義》云「公明儀問於曾子曰：『夫子可以為孝乎』」是也。○「褚幕丹質」者，褚謂覆棺之物，若大夫以上，其形似幄，士則無褚。今公明儀尊敬其師，故特為褚，不得為幄，但似幕形，故云「褚幕」，以丹質之布而為之也。○「蟻結」者，蟻，蚍蜉也。又於褚之四角畫蚍蜉之形，交結往來，故云「蟻結於四隅」。所以不墻不翣者，用殷禮也。所以畫蟻者，殷禮士葬之飾也。棺蓋亦或取蚍蜉。夫子聖人，雖行殷禮，弟子尊之，故葬兼三代之禮。今公明儀雖尊其師，秪用殷法，不墻不翣，唯特加褚幕而已。上葬夫子用三代之飾，案《士喪禮》既非聖人，亦用夏祝、商祝，彼謂祝習夏禮、商禮，總是周祝也。故鄭注《士喪禮》云：夏祝，祝習夏禮者也。夏人教以忠，其於養宜，故主饋食。商祝，祝習商禮者，商人教之以敬，於接神宜，故主衣服襲斂。周人之喪，皆有夏、商二祝，與夫子用三代之禮，其義不同。夫子用三代之禮，不為僣者，用其大夫之禮耳。必用三代者，夫子聖人，德備三代文物故也。
		</region>
	</paragraph>
	<paragraph index="102">
		<region typus="original" subtype="" id="1600" explains="">
子夏問於孔子曰：「居父母之仇，如之何？」夫子曰：「寢苫枕干，不仕，
		</region>
		<region typus="comment" subtype="注" id="1601" explains="1600">
○注：雖除喪，居處猶若喪也。干，盾也。○音義：仇音求，讎也。苫，始占反，草也。枕，之鴆反。楯，本又作盾，食允反，又音允。
		</region>
		<region typus="original" subtype="" id="1602" explains="">
弗與共天下也。
		</region>
		<region typus="comment" subtype="注" id="1603" explains="1602">
○注：不可以並生。
		</region>
		<region typus="original" subtype="" id="1604" explains="">
遇諸市朝，不反兵而鬪。」
		</region>
		<region typus="comment" subtype="注" id="1605" explains="1604">
○注：言雖適市朝，不釋兵。○音義：朝，直遙反，注同。
		</region>
		<region typus="original" subtype="" id="1606" explains="">
曰：「請問居昆弟之仇，如之何？」曰：「仕弗與共國，銜君命而使，雖遇之，不鬪。」
		</region>
		<region typus="comment" subtype="注" id="1607" explains="1606">
○注：為負而廢君命。○音義：銜音咸。使，色吏反。為，于偽反，下「為其負」、「相為」同。
		</region>
		<region typus="original" subtype="" id="1608" explains="">
曰：「請問居從父昆弟之仇，如之何？」曰：「不為魁。
		</region>
		<region typus="comment" subtype="注" id="1609" explains="1608">
○注：魁猶首也。天文北斗，魁為首，杓為末。○音義：從如字，徐才用反。魁，苦回反。杓，必遙反，又匹遙反。
		</region>
		<region typus="original" subtype="" id="1610" explains="">
主人能，則執兵而陪其後。」
		</region>
		<region typus="comment" subtype="注" id="1611" explains="1610">
○注：為其負當成之。○音義：陪，步回反。
		</region>
	</paragraph>
	<paragraph index="103">
		<region typus="comment" subtype="疏" id="1612" explains="1600,1601,1602,1603,1604,1605,1606,1607,1608,1609,1610,1611">
疏「子夏」至「其後」。○正義曰：此一節論親疏報仇之法，各依文解之。○「遇諸市朝」者，上既云「不仕」，得有遇諸朝者，身雖不仕，或有事須入朝，故得有遇諸朝也。「不反兵而鬪」者，言執殺之備，身常帶兵，雖在市朝，不待反還取兵即當鬪也。然朝在公門之內，兵器不入公門，身得持兵入朝者，案《閽人》「掌中門之禁」，但兵器不得入中門耳。其大詢眾庶，在皋門之內，則得入也。且朝文既廣，設朝或在野外，或在縣、鄙、鄉、遂，但有公事之處，皆謂之朝。兵者，亦謂佩刀已上，不必要是矛戟。皇氏以為市朝正謂市也，市有行肆似朝，故謂市朝。此辭非也。上《曲禮》唯云：「不與共載天。」文不備也。上《曲禮》云：「兄弟之讎不反兵。」此父母之仇云「不反兵」，又此昆弟之仇不云「不反兵」者，父母與昆弟之仇皆不反兵。上《曲禮》昆弟之仇云「不反兵」者，謂非公事，或不仕者，故恒執持殺之備。此文昆弟之仇，據身仕為君命出使，遇之不鬪，故不得云「不反兵」也。二文相互乃足。○注「為負而廢君命」。○正義曰：負猶不勝也。為其鬪而不勝，廢君命也。下注云：「為其負當成之，負亦謂不勝也。」○注「天文北斗，魁為首，杓為末」。○正義曰：案《春秋•運斗樞》云：「北斗七星，第一天樞，第二旋，第三機，第四權，第五衡，第六開陽，第七搖光。第一至第四為魁，第五至第七為杓。」是「魁為首，杓為末」。○「主人能，則執兵而陪其後」。○謂從父昆弟之仇，既不為報仇魁首，若主人能自報之，則執兵陪助其後。
		</region>
	</paragraph>
	<paragraph index="104">
		<region typus="original" subtype="" id="1613" explains="">
孔子之喪，二三子皆绖而出。
		</region>
		<region typus="comment" subtype="注" id="1614" explains="1613">
○注：尊師也。出，謂有所之適。然則凡弔服加麻者，出則變服。○音義：绖，大結反。
		</region>
		<region typus="original" subtype="" id="1615" explains="">
群居則绖，出則否。
		</region>
		<region typus="comment" subtype="注" id="1616" explains="1615">
○注：群謂七十二弟子，相為朋友服。子夏曰：「吾離群而索居。」。
		</region>
	</paragraph>
	<paragraph index="105">
		<region typus="original" subtype="" id="1617" explains="">
易墓，非古也。
		</region>
		<region typus="comment" subtype="注" id="1618" explains="1617">
○注：易謂芟治草木，不易者，丘陵也。○音義：易，以豉反，注同。芟，所銜反。
		</region>
	</paragraph>
	<paragraph index="106">
		<region typus="comment" subtype="疏" id="1619" explains="1617,1618">
疏「易墓非古也」。○正義曰：此一節論墓內不合芟治之事。○「易謂」至「陵也」。○正義曰：墓謂冢旁之地，易謂芟治草木，不使荒穢。不易者，使有草木如丘陵然。言「易墓，非古也」，則古者殷以前墓而不墳，是不治易也。
		</region>
	</paragraph>
	<paragraph index="107">
		<region typus="original" subtype="" id="1620" explains="">
子路曰：「吾聞諸夫子：『喪禮，與其哀不足而禮有馀也，不若禮不足而哀有馀也。
		</region>
		<region typus="comment" subtype="注" id="1621" explains="1620">
○注：喪主哀。
		</region>
		<region typus="original" subtype="" id="1622" explains="">
祭禮，與其敬不足而禮有馀也，不若禮不足而敬有馀也。』」
		</region>
		<region typus="comment" subtype="注" id="1623" explains="1622">
○注：祭主敬。
		</region>
	</paragraph>
	<paragraph index="108">
		<region typus="comment" subtype="疏" id="1624" explains="1620,1621,1622,1623">
疏「子路」至「馀也」。○正義曰：此一節論喪主哀，祭主敬之事。○「吾聞諸夫子」者，諸，之也，據所聞事於孔子也。○「喪禮，與其哀不足而禮有馀也」，此所聞事，「喪禮」，居喪之禮也；「與」，及也；「禮有馀」，明器衣衾之屬也；言居喪及其哀少而禮物多也。「不若禮不足而哀有馀也」者，若物多而哀少，則不如物少而哀多也。○「祭禮，與其敬不足而禮有馀也」者，「祭禮」謂祭祀之禮也，「而禮有馀」，謂俎豆牲牢之屬多也，言敬少而牢多也。「不若禮不足而敬有馀也」者，若牲器多而敬少，則不如牲器少而敬多也。
		</region>
	</paragraph>
	<paragraph index="109">
		<region typus="original" subtype="" id="1625" explains="">
曾子弔於負夏，
		</region>
		<region typus="comment" subtype="注" id="1626" explains="1625">
○注：負夏，衛地，
		</region>
		<region typus="original" subtype="" id="1627" explains="">
主人既祖，填池，
		</region>
		<region typus="comment" subtype="注" id="1628" explains="1627">
○注：祖謂移柩車去載處，為行始也。填池，當為「奠徹」，聲之誤也。奠徹謂徹遣奠，設祖奠。○音義：填池，依注音奠徹，盧、王并如字。處，昌慮反，下同。遣奠，棄戰反，本或作「遷奠」，非。
		</region>
		<region typus="original" subtype="" id="1629" explains="">
推柩而反之，
		</region>
		<region typus="comment" subtype="注" id="1630" explains="1629">
○注：反於載處，榮曾子弔，欲更始。○音義：推，昌佳反，又吐回反。柩，其久反。
		</region>
		<region typus="original" subtype="" id="1631" explains="">
降婦人而后行禮。
		</region>
		<region typus="comment" subtype="注" id="1632" explains="1631">
○注：禮，既祖而婦人降，今反柩，婦人辟之，復升堂矣。柩無反而反之，而又降婦人，蓋欲矜賓於此婦人，皆非。○音義：辟音避，下「辟賢」、「辟不懷」并同。復，扶又反，
		</region>
		<region typus="original" subtype="" id="1633" explains="">
從者曰：「禮與？」
		</region>
		<region typus="comment" subtype="注" id="1634" explains="1633">
○注：怪之。○音義：從音才用反，下同。與音馀，下同。
		</region>
		<region typus="original" subtype="" id="1635" explains="">
曾子曰：「夫祖者且也，
		</region>
		<region typus="comment" subtype="注" id="1636" explains="1635">
○注：且，未定之辭。○音義：夫音扶。
		</region>
		<region typus="original" subtype="" id="1637" explains="">
且胡為其不可以反宿也？」
		</region>
		<region typus="comment" subtype="注" id="1638" explains="1637">
○注：給說。
		</region>
		<region typus="original" subtype="" id="1639" explains="">
從者又問諸子游曰：「禮與？」
		</region>
		<region typus="comment" subtype="注" id="1640" explains="1639">
○注：疑曾子言非。
		</region>
		<region typus="original" subtype="" id="1641" explains="">
子游曰：「飯於牖下，小斂於戶內，大斂於阼，殯於客位，祖於庭，葬於墓，所以即遠也。故喪事有進而無退。」
		</region>
		<region typus="comment" subtype="注" id="1642" explains="1641">
○注：明反柩非。○音義：飯，煩晚反。牖，羊久反。斂，力驗反，禮家凡「小斂」、「大斂」之字皆同，不重出。阼，才故反。
		</region>
		<region typus="original" subtype="" id="1643" explains="">
曾子聞之曰：「多矣乎，予出祖者！」
		</region>
		<region typus="comment" subtype="注" id="1644" explains="1643">
○注：善子游言，且服。○音義：且服，本或作「且服過」。
		</region>
	</paragraph>
	<paragraph index="110">
		<region typus="comment" subtype="疏" id="1645" explains="1625,1626,1627,1628,1629,1630,1631,1632,1633,1634,1635,1636,1637,1638,1639,1640,1641,1642,1643,1644">
疏「曾子」至「祖者」。○正義曰：此一節論負夏氏葬禮所失之事。○「既祖，填池」者，案《既夕禮》啟殯之後，「柩遷于祖，重先，奠從，柩從，升自西階，正柩于兩楹間，用夷床」。鄭注云：「是時柩北首。」設奠于柩西，此奠謂啟殯之奠也。質明徹去啟奠，乃設遷祖之奠于柩西。至日側乃卻下柩，載於階間。乘蜃車，載訖，降下，遷祖之奠，設於柩車西，當前束。時柩猶北首，前束近北。前束者，謂棺於車束有前後，故云前束。乃飾柩設披屬引，徹去遷祖之奠，遷柩向外，而為行始，謂之祖也。婦人降，即位于階間，乃設祖奠于柩西。至厥明，徹祖奠，又設遣奠於柩車之西，然後徹之，苞牲取下體以載之，遂行。此是啟殯之後至柩車出之節也。曾子弔於負夏氏，正當主人祖祭之明旦，既徹祖奠之後、設遣奠之時而來弔，主人榮曾子之來，乃徹去遣奠，更設祖奠。又推柩少退而返之向北，又遣婦人升堂。至明旦，婦人從堂更降，而後乃行遣車禮。從曾子者意以為疑，問曾子云：「此是禮與？」曾子既見主人榮已，不欲指其錯失，為之隱諱云：「夫祖者，且也。」「且」是未定之辭，祖是行始，未是實行。且去住二者皆得，既得且住，何為不可以反宿，明日乃去？○注「祖謂」至「祖奠」。○正義曰：「祖謂移柩車去載處，為行始」者，案《既夕禮》注云：「束棺於柩車，賓出，遂匠納車於階間。」柩從兩楹卻下，載於車，乃回車南出，是為祖也。祖，始也，謂將行之始也。云「奠徹謂徹遣奠，設祖奠」者，案《既夕禮》祖曰「明」。旦徹祖奠，設遣奠。曾子正當設遣奠時來，主人乃徹去遣奠，還設祖奠，似若不為遣奠然。經云「主人既祖」，祖之明日，既徹祖奠之時，故謂之「既祖」。鄭云「祖謂移柩車去載處」者，解正祖之名也。皇氏、熊氏皆云，曾子雖今日來弔，遙指昨日為既祖。於文賒緩，其義非也。○注「禮，既祖而婦人降」。○正義曰：《既夕禮》文。以既祖，柩車南出，階間既空，故婦人得降立階間。今柩車反還階間，故婦人辟之升堂。婦人既已升堂，柩車未回南出，則婦人未合降也。今乃降之者，以曾子賢人，欲矜夸賓於此婦人也。言「皆非」者，柩無反而反之，是一非。既反之未回車南出，不合降婦人而降之，是二非也。○注「給說」。○正義曰：《論語》云：「御人以口給。」謂不顧道理，以捷給說於人也。○「曾子」至「祖者」。○多猶勝也。曾子自知已說之非，聞子游之答是，故善服子游也。故言子游所說出祖之事，勝於我所說出祖也。
		</region>
	</paragraph>
	<paragraph index="111">
		<region typus="original" subtype="" id="1646" explains="">
曾子襲裘而弔，子游裼裘而弔。曾子指子游而示人曰：「夫夫也，為習於禮者，如之何其裼裘而弔也？」
		</region>
		<region typus="comment" subtype="注" id="1647" explains="1646">
○注：曾子蓋知臨喪無飾。夫夫，猶言此丈夫也。子游於時名為習禮。○音義：裼，星歷反。夫夫，上音扶，下如字，一讀并如字，注及下同。
		</region>
		<region typus="original" subtype="" id="1648" explains="">
主人既小斂，袒、括髮，子游趨而出，襲裘帶绖而入。
		</region>
		<region typus="comment" subtype="注" id="1649" explains="1648">
於主人變乃變也，所弔者朋友。○音義：袒括，徒旱反，下古活反。
		</region>
		<region typus="original" subtype="" id="1650" explains="">
曾子曰：「我過矣，我過矣，夫夫是也。」
		</region>
		<region typus="comment" subtype="注" id="1651" explains="1650">
○注：服是善子游。
		</region>
	</paragraph>
	<paragraph index="112">
		<region typus="comment" subtype="疏" id="1652" explains="1646,1647,1648,1649,1650,1651">
疏「曾子」至「是也」。○正義曰：此一節論弔禮得失之事，各依文解之。○「子游趍而出，襲裘帶绖而入」，凡弔喪之禮，主人未變之前，弔者吉服而弔。吉服謂羔裘、玄冠、緇衣、素裳。又袒去上服，以露裼衣，則此「裼裘而弔」是也。主人既變之后，雖著朝服而加武以绖，又掩其上服，若是朋友又加帶，則此「襲裘帶绖而入」是也。案《喪大記》云：「弔者襲裘，加武，帶绖。」注云：「始死，弔者朝服裼裘，如吉時也。小斂則改襲裘而加武與帶绖矣。武，吉冠之卷也。加武者，明不改冠，但加绖於武。」《喪大記》所云亦據朋友，故云「帶绖」，帶既在腰，鄭注「加武與帶绖」，似帶亦加武者，其實加武唯绖，連言帶耳。主人成服之后，弔者大夫則錫衰，士則疑衰，當事皆首服弁绖。此子游之弔，未知主人小斂以否，何因出則有帶绖服之而入，但子游既及弔喪，豫備其事，故將帶绖行也。
		</region>
	</paragraph>
	<paragraph index="113">
		<region typus="original" subtype="" id="1653" explains="">
子夏既除喪而見，
		</region>
		<region typus="comment" subtype="注" id="1654" explains="1653">
○注：見於孔子。○音義：見，賢遍反，注及下同。
		</region>
		<region typus="original" subtype="" id="1655" explains="">
予之琴，和之不和，彈之而不成聲。
		</region>
		<region typus="comment" subtype="注" id="1656" explains="1655">
○注：樂曲人心。○音義：予，羊汝反，下同。和音禾，或胡臥反，下同。樂音岳，又音洛。
		</region>
		<region typus="original" subtype="" id="1657" explains="">
作而曰：「哀未忘也，先王制禮，而弗敢過也。」
		</region>
		<region typus="comment" subtype="注" id="1658" explains="1657">
作，起。○音義：忘音亡。
		</region>
		<region typus="original" subtype="" id="1659" explains="">
子張既除喪而見，予之琴，和之而和，彈之而成聲。作而曰：「先王制禮，不敢不至焉。」
		</region>
		<region typus="comment" subtype="注" id="1660" explains="1659">
○注：雖情異，善其俱順禮。
		</region>
	</paragraph>
	<paragraph index="114">
		<region typus="comment" subtype="疏" id="1661" explains="1653,1654,1655,1656,1657,1658,1659,1660">
疏「子夏」至「至焉」。○正義曰：此一節論子夏、子張居喪順禮之事。此言子夏、子張者，案《家語》及《詩傳》皆言子夏喪畢，夫子與琴，援琴而弦，衎衎而樂；閔子騫喪畢，夫子與琴，援琴而弦，切切而哀，與此不同者，當以《家語》及《詩傳》為正。知者，以子夏喪親無異聞，焉能彈琴而不成聲？而閔子騫至孝之人，故孔子善之云：「孝哉，閔子騫！」然《家語》、《詩傳》云：「援琴而弦，切切。」以為正也。熊氏以為子夏居父母之喪異，故不同也。
		</region>
	</paragraph>
	<paragraph index="115">
		<region typus="original" subtype="" id="1662" explains="">
司寇惠子之喪，
		</region>
		<region typus="comment" subtype="注" id="1663" explains="1662">
○注：惠子，衛將軍文子彌牟之弟惠叔蘭也，生虎者。○音義：彌，亡卑反。牟，莫侯反。
		</region>
		<region typus="original" subtype="" id="1664" explains="">
子游為之麻衰、牡麻绖。
		</region>
		<region typus="comment" subtype="注" id="1665" explains="1664">
○注：惠子廢適立庶，為之重服以譏之。麻衰，以吉服之布為衰。○音義：為之，于偽反，注「為之重服」、下「為之服」皆同。適，丁歷反，下文及注同。
		</region>
		<region typus="original" subtype="" id="1666" explains="">
文子辭曰：「子辱與彌牟之弟游，
		</region>
		<region typus="comment" subtype="注" id="1667" explains="1666">
○注：謝其存時。
		</region>
		<region typus="original" subtype="" id="1668" explains="">
又辱為之服，敢辭。」
		</region>
		<region typus="comment" subtype="注" id="1669" explains="1668">
○注：止之服也。
		</region>
		<region typus="original" subtype="" id="1670" explains="">
子游曰：「禮也。」文子退反哭。
		</region>
		<region typus="comment" subtype="注" id="1671" explains="1670">
○注：子游名習禮，文子亦以為當然，未覺其所譏。
		</region>
		<region typus="original" subtype="" id="1672" explains="">
子游趨而就諸臣之位，
		</region>
		<region typus="comment" subtype="注" id="1673" explains="1672">
○注：深譏之，大夫之家臣，位在賓後。
		</region>
		<region typus="original" subtype="" id="1674" explains="">
文子又辭曰：「子辱與彌牟之弟游，又辱為之服，又辱臨其喪，敢辭。」
		</region>
		<region typus="comment" subtype="注" id="1675" explains="1674">
○注：止之在臣位，
		</region>
		<region typus="original" subtype="" id="1676" explains="">
子游曰：「固以請。」
		</region>
		<region typus="comment" subtype="注" id="1677" explains="1676">
○注：再不從命。
		</region>
		<region typus="original" subtype="" id="1678" explains="">
文子退，扶適子南面而立，曰：「子辱與彌牟之弟游，又辱為之服，又辱臨其喪，虎也敢不復位？」
		</region>
		<region typus="comment" subtype="注" id="1679" explains="1678">
○注：覺所譏也。虎，適子名。文子親扶而辭，敬子游也。南面而立，則諸臣位在門內北面明矣。
		</region>
		<region typus="original" subtype="" id="1680" explains="">
子游趨而就客位。
		</region>
		<region typus="comment" subtype="注" id="1681" explains="1680">
○注：所譏行。
		</region>
	</paragraph>
	<paragraph index="116">
		<region typus="comment" subtype="疏" id="1682" explains="1662,1663,1664,1665,1666,1667,1668,1669,1670,1671,1672,1673,1674,1675,1676,1677,1678,1679,1680,1681">
疏「司寇」至「客位」。○正義曰：此一節論子游譏司寇惠子廢適立庶得行之事，各依文解之。○注「惠子」至「虎者」。○正義曰：案《世本》：「靈公生昭子郢，郢生文子木及惠叔蘭，蘭生虎，為司寇氏。文子生簡子瑕，瑕生衛將軍文氏。」然則彌牟是木之字。○注「為之」至「為衰」。○正義曰：子游既與惠子為朋友，應著弔服，加緦麻帶绖，今乃著麻衰、牡麻绖，故云「重服譏之」。云「麻衰，以吉服之布為衰」者，案《詩》云：「麻衣如雪。」又《間傳》云：「大祥，素縞麻衣。」皆吉服之布稱麻，故知此「麻衰」亦吉服之布也。案《喪服》云：「公子為其母麻衣。」鄭注云：「小功布深衣者，以大夫之子，為其母厭降大功，則公子為其母厭降宜小功布衰。」與此別也。案弔服，錫衰十五升去其半，疑衰十四升。今子游麻衰，乃吉服十五升，輕於弔服，而云「重服以譏之」者，據牡麻绖，為重弔服。弁绖大如緦之绖，一股而環之。今乃用牡麻絞绖，與齊衰绖同，故云「重」也。○注「深譏」至「賓后」。○正義曰：大夫之賓位在門東近北，大夫之家臣位亦在門東而南近門，并皆北向，故在「向后」也。故盧云：「喪賓后主人，同在門東，家臣賓后，則近南也。」○注「南面」至「明矣」。○正義曰：然鄭亦不知臣定位，今以此為證，故云「明」矣。子游弔在臣位，適子既鄉南面對子游，故知臣位在門內北面也。案鄭注之意，前既云「大夫家臣，位在賓后」，則此又云「臣位在門內北面」，則凡賓位在門東，亦得與盧合也。而前《檀弓》云：「趍而就伯子於門右。注云：「去賓位就主人之兄弟賢者。」若案彼注云，則未趍時賓位應在門左者，以《檀弓》之弔當在小斂前，同國并異國，并在門左。若諸侯禮，大國賓辟寄公，故在門右耳。或云《檀弓》為異國禮，譏於仲子，故自處異國之賓，故在門西也。
		</region>
	</paragraph>
	<paragraph index="117">
		<region typus="original" subtype="" id="1683" explains="">
將軍文子之喪。既除喪，而后越人來弔，主人深衣練冠，待于廟，垂涕洟。
		</region>
		<region typus="comment" subtype="注" id="1684" explains="1683">
○注：主人，文子之子簡子瑕也。深衣練冠，兇服變也。待于廟，受弔不迎賓也。○音義：涕音他計反。洟音夷，自目曰涕，自鼻曰洟。瑕音遐，本又作嘏，音古雅反。
		</region>
		<region typus="original" subtype="" id="1685" explains="">
子游觀之曰：「將軍文氏之子，其庶幾乎！亡於禮者之禮也。其動也中。」
		</region>
		<region typus="comment" subtype="注" id="1686" explains="1685">
中禮之變。○音義：丁仲反，注及下注「禮中」、「之中」同。
		</region>
	</paragraph>
	<paragraph index="118">
		<region typus="comment" subtype="疏" id="1687" explains="1683,1684,1685,1686">
疏「將軍文子之喪」至「其動也中」。○正義曰：此一節論居喪得中禮之變，各依文解之。○將軍文子其身終亡，既除喪，大祥祭之后，越人來弔，謂遠國之人始弔其喪。主人文子之子，身著深衣，是既祥之麻衣也。首著練冠，謂未祥之練冠也。待賓於廟，目垂於涕，鼻垂於洟。「子游觀之曰：將軍文氏之子，其庶幾乎！亡於禮者之禮也」者，亡，無也。其始死至練祥來弔，是有文之禮，祥后來弔，是無文之禮。言文氏之子庶幾堪行乎無於禮文之禮也。所以堪行者，以其舉動也中。當於禮之變節也。○注「主人」至「賓也」。○正義曰：「文子之子簡子瑕也」，知者，《世本》文。云「深衣練冠，兇服變也」者，深衣即《間傳》麻衣也，但制如深衣。緣之以布曰麻衣，緣之以素曰長衣，緣之以采曰深衣。○「練冠」者，謂祭前之冠，若祥祭則縞冠也。此謂由來未弔者，故練冠。若曾來已弔，祥后為喪事更來，雖不及祥祭之日，主人必服祥日之服以受之。故《雜記》云：「既祥，雖不當縞者必縞，然后反服。」注云：「謂有以喪事贈赗來者，雖不及時，猶變服，服祥祭之服以受之，重其禮也。其於此時始弔者，則衛將軍文子之子為之。」《雜記》經文本為重來者，故縞冠，衛將軍之子始來者，故練冠，故《雜記》注引此文者，證祥后來弔之事一邊耳。推此而言，禫后始來弔者，則著祥冠。若禫后更來有事，主人則著禫服。其吉祭已后，或來弔者，其服無文。除喪之后，亦有弔法，故《春秋》文九年，「秦人來歸僖公成風之襚」是也。云「待于廟，受弔不迎賓也」者，以其死者遷入於廟，故今待弔於廟就死者。案《士喪禮》：始死為君命出，小斂以后為大夫出。是有受弔迎賓。今以除服受弔，故不迎賓也。或曰此非已君之命，以敵禮待之，故不迎也。或云此是禫后吉時來也，故不在寢，而待於廟也。《禮論》亦同。
		</region>
	</paragraph>
	<paragraph index="119">
		<region typus="original" subtype="" id="1688" explains="">
幼名，冠字，五十以伯仲，死謚，周道也。绖也者，實也。
		</region>
		<region typus="comment" subtype="注" id="1689" explains="1688">
○注：所以表哀戚。○音義：冠，古亂反。
		</region>
		<region typus="original" subtype="" id="1690" explains="">
掘中霤而浴，毀竈以綴足，及葬，毀宗躐行，出于大門，殷道也。
		</region>
		<region typus="comment" subtype="注" id="1691" explains="1690">
○注：明不復有事於此。周人浴不掘中霤，葬不毀宗躐行。毀宗，毀廟門之西而出，行神之位在廟門之外。○音義：掘，求月反，又求勿反。霤，力救反。綴，丁劣反。又丁衛反。躐，良輒反。復，扶又反。
		</region>
		<region typus="original" subtype="" id="1692" explains="">
學者行之。
		</region>
		<region typus="comment" subtype="注" id="1693" explains="1692">
○注：學於孔子者行之，傚殷禮。
		</region>
	</paragraph>
	<paragraph index="120">
		<region typus="comment" subtype="疏" id="1694" explains="1688,1689,1690,1691,1692,1693">
疏「幼名」至「行之」。○正義曰：此一節論殷、周禮異之事，各依文解之。○「幼名，冠字」者，名以名質，生若無名，不可分別，故始生三月而加名，故云「幼名」也。○「冠字」者，人年二十，有為人父之道，朋友等類，不可復呼其名，故冠而加字。年至五十耆艾轉尊，又舍其二十之字，直以伯仲別之，至死而加謚。凡此之事，皆周道也。然則自殷以前為字不在冠時，伯仲不當五十，以殷尚質，不諱名故也。又殷以上有生號，仍為死后之稱，更無別謚，堯、舜、禹、湯之例是也。周則死后別立謚，故總云「周道」也。《士冠禮》二十已有「伯某甫、仲叔季」，此云「五十以伯仲」者，二十之時，雖云「伯仲」，皆配「某甫」而言。五十之時，直呼伯仲耳。《禮緯•含文嘉》云：「質家稱仲，文家稱叔。」周代是文，故有管叔、蔡叔、霍叔、康叔、聃季等，末者稱季是也。○「掘中」至「道也」。○此以下三句明殷禮也。每一條義兼二事也。中霤，室中也，死而掘室中之地作坎。所以然者，一則言此室於死者無用，二則以床架坎上，尸於床上浴，令浴汁入坎，故云「掘中霤而浴」也。○「毀灶以綴足」者，亦義兼二事，一則死而毀灶，示死無復飲食之事，故毀灶也。二則恐死人冷強，足辟戾不可著屨，故用毀灶之甓，連綴死人足，令直可著屨也。○「及葬，毀宗躐行，出于大門」者，亦義兼二事也。「毀宗」，毀廟也。殷人殯於廟，至葬，柩出，毀廟門西邊墻而出于大門。所以然者，一則明此廟於死者無事，故毀之也。二則行神之位在廟門西邊，當所毀宗之外，若生時出行，則為壇幣告行神，告竟，車躐行壇上而出，使道中安穩如在壇。今向毀宗處出，仍得躐此行壇，如生時之出也。故云「毀宗躐行，出于大門」也。○「殷道也」者，道，禮也。上三句皆是殷禮也。○注「明不」至「之外」。○正義曰：此謂中霤、灶、宗，所以掘中霤毀灶及宗，是明不復有事於此處也。云「周人浴不掘中霤」者，用盤承浴汁也。是以《喪大記》：「浴水用盆，沃水用枓。」沐用瓦盤。鄭注云：「浴沃用枓，沐於盤中，文相變也。」案鄭旨則知浴用盤也。云「葬不毀宗躐行」者，周殯於正寢，至葬而朝廟，從正門出，不毀宗也。故《士喪禮》不云「躐行」也。然周家亦不毀灶綴足，而鄭注不云者，以周綴足用燕幾，其文可見，故此不言耳。至於毀宗、躐行、掘中霤，周雖不為，而經文無云不掘不毀，故鄭注言之也。但舉首末言之，則中從可知也。云「毀宗，毀廟門之西而出」者，廟門西邊墻也。云「行神之位，在廟門之外」者，以其毀宗，故云「躐行」，故知行神在廟門之外，當毀處之外也。行神於后更說。
		</region>
	</paragraph>
	<paragraph index="121">
		<region typus="original" subtype="" id="1695" explains="">
子柳之母死，子碩請具。
		</region>
		<region typus="comment" subtype="注" id="1696" explains="1695">
○注：具，葬之器用。子柳，魯叔仲皮之子，子碩兄。○音義：碩音石。
		</region>
		<region typus="original" subtype="" id="1697" explains="">
子柳曰：「何以哉？」
		</region>
		<region typus="comment" subtype="注" id="1698" explains="1697">
○注：言無其財。
		</region>
		<region typus="original" subtype="" id="1699" explains="">
子碩曰：「請粥庶弟之母。」
		</region>
		<region typus="comment" subtype="注" id="1700" explains="1699">
○注：粥，謂嫁之也。妾賤，取之曰買。○音義：鬻，本又作「粥」，音育，賣也，注同。
		</region>
		<region typus="original" subtype="" id="1701" explains="">
子柳曰：「如之何其粥人之母以葬其母也？不可。忠恕。既葬，子碩欲以賻布之餘具祭器。
		</region>
		<region typus="comment" subtype="注" id="1702" explains="1701">
○注：古者謂錢為泉布，所以通布貨財。
		</region>
		<region typus="original" subtype="" id="1703" explains="">
子柳曰：「不可，吾聞之也，君子不家於喪。
		</region>
		<region typus="comment" subtype="注" id="1704" explains="1703">
○注：惡因死者以為利。○音義：惡，烏路反。
		</region>
		<region typus="original" subtype="" id="1705" explains="">
請班諸兄弟之貧者。」
		</region>
		<region typus="comment" subtype="注" id="1706" explains="1705">
○注：以分死者所矜也。祿多，則與鄰里鄉黨。
		</region>
	</paragraph>
	<paragraph index="122">
		<region typus="comment" subtype="疏" id="1707" explains="1695,1696,1697,1698,1699,1700,1701,1702,1703,1704,1705,1706">
疏「子柳」至「貧者」。○正義曰：此一節論不粥人之母及因死為利之事，各依文解之。○注「子柳」至「碩兄」。正義曰：案下《檀弓》云「叔仲皮學子柳」，故知子柳是叔仲皮之子。知「子碩兄」者，以此云「子碩曰：請粥庶弟之母」，故知「子碩兄」也。○注「古者」至「貨財」。○正義曰：解布名也，言古者謂錢為泉布，所以然者，言其通流有如水泉而遍，布貨買天下貨財也。而鄭注《周禮》云：「藏曰泉，其行曰布，取名於水泉，其流行無不遍也。」鄭又云：「泉始蓋一品，周景王鑄大泉而有二品，後數變易，不復識本制，至漢唯有五銖久行。」案鄭此者云五銖者，其重五銖。凡十黍為一參，一參為一銖，二十四銖為一兩，故錢邊作「五銖」字也。鄭又云：「王莽改貨而異作泉布，多至十品。今存於民間多者，有貨布、大泉、貨泉。貨布長二寸五分，廣寸，首長八分有奇，廣八分，其圜好徑二分半，足枝長八分，其右文曰貨，左文曰布，重二十五銖，直貨泉二十五。大泉徑一寸二分，重十二銖，文曰大泉，直十五貨泉，貨泉徑一寸，重五銖，右文曰貨，左曰泉，直一也。」案《食貨志》云今世謂之笮錢是也。邊猶為貨泉之字，大泉即今大四文錢也，四邊並有文也。貨布之形，今世難識，世人或耕地猶有得者，古時一個准二十五錢也。然古又有刀。刀有二種，一是契刀，一是錯刀也。契刀直五百，錯刀直一千。契刀無縷，而錯刀用金縷之。刀形如錢，而邊作刀字形也，故世猶呼錢為錢刀也。
		</region>
	</paragraph>
	<paragraph index="123">
		<region typus="original" subtype="" id="1708" explains="">
君子曰：「謀人之軍師，敗則死之。謀人之邦邑，危則亡之。」
		</region>
		<region typus="comment" subtype="注" id="1709" explains="1708">
○注：利己亡眾，非忠也。言亡之者，雖辟賢，非義退。
		</region>
	</paragraph>
	<paragraph index="124">
		<region typus="original" subtype="" id="1710" explains="">
公叔文子升於瑕丘，蘧伯玉從。
		</region>
		<region typus="comment" subtype="注" id="1711" explains="1710">
○注：二子，衛大夫。文子，獻公之孫，名拔。○音義：蘧，木又作璩，其魚反。從，才用反，又如字。拔，皮八反，徐蒲末反。
		</region>
		<region typus="original" subtype="" id="1712" explains="">
文子曰：「樂哉，斯丘也！死則我欲葬焉。」蘧伯玉曰：「吾子樂之，則瑗請前。
		</region>
		<region typus="comment" subtype="注" id="1713" explains="1712">
○注：刺其欲害人良田。瑗，伯玉名。○音義：樂音洛，下同，一讀下樂，五教反。瑗，於卷反，又於原反。剌，七賜反。
		</region>
	</paragraph>
	<paragraph index="125">
		<region typus="comment" subtype="疏" id="1714" explains="1710,1711,1712,1713">
疏「公叔」至「請前」。○正義曰：此一節論蘧伯玉仁者，剌文子欲害人良田之事。○注「文子，獻公之孫，名拔」。○正義曰：案《世本》云：「獻公生成子當，當生文子拔，拔生朱，為公叔氏。」
		</region>
	</paragraph>
	<paragraph index="126">
		<region typus="original" subtype="" id="1715" explains="">
弁人有其母死而孺子泣者。
		</region>
		<region typus="comment" subtype="注" id="1716" explains="1715">
○注：言聲無節。○音義：弁，皮彥反。孺，而注反。
		</region>
		<region typus="original" subtype="" id="1717" explains="">
孔子曰：「哀則哀矣，
		</region>
		<region typus="comment" subtype="注" id="1718" explains="1717">
○注：此誠哀。
		</region>
		<region typus="original" subtype="" id="1719" explains="">
而難為繼也。
		</region>
		<region typus="comment" subtype="注" id="1720" explains="1719">
○注：失禮中。
		</region>
		<region typus="original" subtype="" id="1721" explains="">
夫禮，為可傳也，為可繼也，故哭踊有節。」
		</region>
		<region typus="comment" subtype="注" id="1722" explains="1721">
○注：○音義：傳，直專反。
		</region>
	</paragraph>
	<paragraph index="127">
		<region typus="comment" subtype="疏" id="1723" explains="1715,1716,1717,1718,1719,1720,1721,1722">
疏「弁人」至「有節」。○正義曰：此一節論孔子譏弁人哀過之事。○「而難為繼也」者，此哀之深，後人無能繼學之者也。○「夫禮，為可傳也，為可繼也，故器踴有節」者，又廣述其難繼為失也。夫聖人禮制，使後人可傳可繼，故制為哭踴之節，以中為度耳，豈可過甚，皆使後人不可傳繼乎？然《雜記》：「曾申問於曾子曰：「哭父母有常聲乎？』曰：『中路嬰兒失其母，何常聲之有？』」則與此違者，云曾子所言，是始死之時，悲哀志懣，未可為節。此之所言，在襲斂之後，可以制禮，故哭踊有節也。所以知然者，曾申之問，泛問於哭時，故知舉重時答也。此之所言哭踴有節，節哭之時，在於後也。
		</region>
	</paragraph>
	<paragraph index="128">
		<region typus="original" subtype="" id="1724" explains="">
叔孫武叔之母死，
		</region>
		<region typus="comment" subtype="注" id="1725" explains="1724">
○注：武叔，公子牙之六世孫，名州仇，毀孔子者。
		</region>
		<region typus="original" subtype="" id="1726" explains="">
既小斂，舉者出戶，出戶袒，且投其冠，括髪。
		</region>
		<region typus="comment" subtype="注" id="1727" explains="1726">
○注：尸出戶，乃變服，失哀節。冠，素委貌。○音義：括，古活反。
		</region>
		<region typus="original" subtype="" id="1728" explains="">
子游曰：「知禮。」
		</region>
		<region typus="comment" subtype="注" id="1729" explains="1728">
○注：嗤之。○音義：嗤，昌之反。
		</region>
	</paragraph>
	<paragraph index="129">
		<region typus="comment" subtype="疏" id="1730" explains="1724,1725,1726,1727,1728,1729">
疏「叔孫」至「知禮」。○正義曰：此一節論武叔失禮之事，各依文解之。○注「武叔」至「子者」。○正義曰：案《世本》：「桓公生僖叔牙，牙生戴伯茲，茲生莊叔得臣，臣生穆叔豹，豹生昭子婼，婼生戌子不敢，敢生武叔州仇。」仇是公子牙六世孫，故云「公子牙六世孫」也。云「毀孔子者」，《論語》云「叔孫武叔毀仲尼」是也。○注「尸出」至「委貌」。○正義曰，案《士喪禮》「卒斂徹帷，主人西面馮尸，踴，無筭，主婦東面馮，亦如之。主人髻髪，袒，眾主人免」。下云：「士舉，男女奉尸，夷於堂。」《喪大記》亦云：「卒小斂，主人袒，說髦，括髪以麻。」下云：「奉尸夷於堂。」是括髪在小斂之後，奉尸夷於堂之前，主人為欲奉尸，故袒而括髪在前。今武叔奉尸夷堂之後，乃投冠括髪，故云「尸出戶，乃變服，失哀節」。云「冠，素委貌」者，案《雜記》云：「小斂環絰，公、大夫、士一也。」注云：「士素委貌，大夫以上素爵弁，而加此絰焉。」鄭知然者，以《喪大記》云：「君將大斂，子弁絰。」大夫大斂無文，明亦弁絰，大斂既爾，明小斂亦然，故云大夫以上弁絰。案武叔投冠，武叔是諸侯大夫，當天子之士，故云：「士素委貌。若然，案《士喪禮》主人括髪，鄭注云「始死，將斬衰者雞斯，將括髪者去笄，纚而紒」，無素委貌者，熊氏云：「《士喪禮》謂諸侯之士，故無素冠也。」崔氏云：「將小斂之時已括髪，括髪後，大夫以上加素弁，士加素委貌。至小斂訖，乃投去其冠，而見括髪。」今案《士喪禮》及《大記》皆小斂卒，乃括髪，無小斂之前為括髪者，崔氏之言非也。案《士喪禮》小斂括髪，鄭注《喪服》變除云：「襲而括髪者，彼據大夫以上之禮，死之明日而襲，與士小斂同日，俱是死後二日也。」鄭注《士喪禮》一括髪之後，比至大斂自若。所以《大記》云：「小斂，主人袒，說髦，括髪。」是諸侯小斂之時更括髪者，崔氏云：「謂說去其髦，更正括髪，非重為括髪也。」○「子游曰知禮」。○音義：子游是習禮之人，見武叔失禮，反謂之「知禮」，故知嗤之也。
		</region>
	</paragraph>
	<paragraph index="130">
		<region typus="original" subtype="" id="1731" explains="">
扶君，卜人師扶右，射人師扶左。
		</region>
		<region typus="comment" subtype="注" id="1732" explains="1731">
○注：謂君疾時也。卜當為僕，聲之誤也。僕人、射人，皆平生時贊正君服位者。○音義：卜人師，依注音僕；師，長也，謂大僕也；本或無「師」字者，非也。前儒如字，卜人及醫師也。
		</region>
		<region typus="original" subtype="" id="1733" explains="">
君薨，以是舉。
		</region>
		<region typus="comment" subtype="注" id="1734" explains="1733">
○注：不忍變也。《周禮．射人》：「大喪，與僕人遷尸。」
		</region>
	</paragraph>
	<paragraph index="131">
		<region typus="comment" subtype="疏" id="1735" explains="1731,1732,1733,1734">
疏「扶君」至「是舉」。○正義曰：此一節論君薨，所舉遷尸之人。○注「謂君」至「位者」。○正義曰：知是「君疾時」者，以下云「君薨，以是舉」，故知君疾時也。知卜當為僕者，以卜人無正君之事。案《周禮．大僕職》：「掌兆荃之服位。」《射人職》：「掌國之三公孤卿大夫之位。」及王舉動，悉隨王。故知也。
		</region>
	</paragraph>
	<paragraph index="132">
		<region typus="original" subtype="" id="1736" explains="">
從母之夫，舅之妻，二夫人相為服，君子未之言也。
		</region>
		<region typus="comment" subtype="注" id="1737" explains="1736">
○注：二夫人猶言此二人也。時有此二人同居，死相為服者，甥居外家而非之。○音義：從，才用反。夫人音扶，注同。為，于偽反，注及下注「夫為妻」同。
		</region>
		<region typus="original" subtype="" id="1738" explains="">
或曰，同爨緦。
		</region>
		<region typus="comment" subtype="注" id="1739" explains="1738">
○注：以同居生緦之親可。○音義：爨緦，上七亂反，下音思。
		</region>
	</paragraph>
	<paragraph index="133">
		<region typus="comment" subtype="疏" id="1740" explains="1736,1737,1738,1739">
疏「從母」至「爨緦」。○正義曰：此一節論失禮之事，各依文解之。○注「時有」至「非之」。○正義曰：知「同居」者，以下云「同爨緦」，故知同居也。云「甥居外家而非之」者，以言從母及舅，皆是外甥稱謂之辭，故知甥也。若他人之言，應云妻之兄弟婦、夫之姊妹夫相為服，不得云「從母之夫，舅之妻」也。言「甥居外家而非之」者，謂甥來居在外姓舅氏之家，見有此事而非之。或云「外家」者，以二人同住甥居外旁之家，遙譏之。○「或曰同爨緦」者，甥既將為非禮，或人以為於禮可許，既同爨而食，合有緦麻之親。此皆據緦麻正衰，非弔服也，故云「相為服」。若是弔服，疏人皆可，何怪此二人。何胤以為弔服加麻絰如朋友然，非也。凡弔服不得稱服，故上云「請喪夫子若喪父而無服」，時朋友弔服而稱無服，故知此「相為服」非弔服也。
		</region>
	</paragraph>
	<paragraph index="134">
		<region typus="original" subtype="" id="1741" explains="">
喪事欲其縱縱爾，
		</region>
		<region typus="comment" subtype="注" id="1742" explains="1741">
○注：趨事貌。縱，讀如「總領」之總。○音義：縱，依注音總，急遽貌。
		</region>
		<region typus="original" subtype="" id="1743" explains="">
吉事欲其折折爾。
		</region>
		<region typus="comment" subtype="注" id="1744" explains="1743">
○注：安舒貌。《詩》云：「好人提提」。○音義：折，大兮反，注同。
		</region>
		<region typus="original" subtype="" id="1745" explains="">
故喪事雖遽不陵節，吉事雖止不怠。
		</region>
		<region typus="comment" subtype="注" id="1746" explains="1745">
○注：陵，躐也。止，立俟事時也。怠，惰也。○音義：躐，力輒反。惰，徒臥反。
		</region>
		<region typus="original" subtype="" id="1747" explains="">
故騷騷爾則野，
		</region>
		<region typus="comment" subtype="注" id="1748" explains="1747">
○注：謂大疾。○音義：騷，素刀反，急疾貌。大音泰，一音他佐反，下注同。
		</region>
		<region typus="original" subtype="" id="1749" explains="">
鼎鼎爾則小人，
		</region>
		<region typus="comment" subtype="注" id="1750" explains="1749">
○注：謂大舒。
		</region>
		<region typus="original" subtype="" id="1751" explains="">
君子蓋猶猶爾。
		</region>
		<region typus="comment" subtype="注" id="1752" explains="1751">
○注：疾舒之中。
		</region>
	</paragraph>
	<paragraph index="135">
		<region typus="comment" subtype="疏" id="1753" explains="1741,1742,1743,1744,1745,1746,1747,1748,1749,1750,1751,1752">
疏「喪事」至「猶爾」。○正義曰：此一節論吉凶趨容之事，各依文解之。○注「《詩》云：好人提提」。○正義曰：所引者《魏風．葛屨》之詩也。魏俗褊薄，遣新來婦人縫作衣裳，故述而剌之云，美好婦人，初來之時提提然。引之者，證安舒之意。○「故喪」至「猶爾」。○正義曰：以上喪事欲疾，吉事欲舒，因上生下，故云喪事雖須促遽，亦當有常，不得陵越喪禮之節。吉事雖有行止住之時，不得怠墮寬慢。故喪事騷騷爾，過為急疾，則如田野之人，急切無禮。若吉事鼎鼎爾，不自嚴敬，則如小人然，形體寬慢也。若君子之人，於喪事之內得疾之中，於吉事之內得舒之中。蓋行禮之時，明閒法，則志意猶猶然。猶猶是曉達之貌。
		</region>
	</paragraph>
	<paragraph index="136">
		<region typus="original" subtype="" id="1754" explains="">
喪具，君子恥具。
		</region>
		<region typus="comment" subtype="注" id="1755" explains="1754">
○注：辟不懷也。喪具，棺衣之屬。
		</region>
		<region typus="original" subtype="" id="1756" explains="">
一日二日而可為也者，君子弗為也。
		</region>
		<region typus="comment" subtype="注" id="1757" explains="1756">
○注：謂絞、紟、衾、冒。○音義：絞，戶交反，後同。紟，其蔭反。冒，莫報反。
		</region>
	</paragraph>
	<paragraph index="137">
		<region typus="comment" subtype="疏" id="1758" explains="1754,1755,1756,1757">
疏「喪具」至「弗為也」。○正義曰：此一節論孝子備喪具之事，各依文解之。○注「辟不」至「之屬」。○正義曰：此「辟不懷」，宣八年《左傳》云：「禮，卜葬先遠日，辟不懷也。」懷，思也。葬用近日，則是不思念其親。今送死百物皆具，是速棄其親。今未即辦具，是辟不思親之事也。云「喪具，棺衣之屬」者，棺即預造，衣亦漸制，但不一時頓具，故《王制》云「六十歲制，七十時制，八十月制，九十日修。唯絞、紟、衾、冒，死而後制」是也。
		</region>
	</paragraph>
	<paragraph index="138">
		<region typus="original" subtype="" id="1759" explains="">
喪服，兄弟之子猶子也，蓋引而進之也。嫂叔之無服也，蓋推而遠之也。
		</region>
		<region typus="comment" subtype="注" id="1760" explains="1759">
○注：或引或推，重親遠別。○音義：遠，於萬反。別，彼列反。
		</region>
		<region typus="original" subtype="" id="1761" explains="">
姑姊妹之薄也，蓋有受我而厚之者也。
		</region>
		<region typus="comment" subtype="注" id="1762" explains="1761">
○注：欲其一心於厚之者，姑姊妹嫁大功，夫為妻期。○音義：期音基。
		</region>
	</paragraph>
	<paragraph index="139">
		<region typus="comment" subtype="疏" id="1763" explains="1759,1760,1761,1762">
疏「喪服」至「者也」。○正義曰：《喪服》是《儀禮》正經，記者錄《喪服》中有下三事，各以釋之。其兄弟之子期，姑姊妹出適大功，皆《喪服》經文，嫂叔無服，《喪服》傳文。所以嫂叔無服，進在姑姊妹之上者，取或引或推，二者相對。其子服重，是引而進之，其嫂無服，是推而遠之。並云「蓋」者，記人雖解其義，猶若不審然，故謙而言「蓋」。○注「或引」至「遠別」。○正義曰：已子服期，今昆弟之子亦服期，牽引進之，同於已子。案《喪服》傳：「昆弟之子期報之也。」此云「引」者，《喪服》有世父母叔父母期，又云昆弟之子，何以亦期也？有相報答之義，故云「報」也。已子服期，昆弟之子應降一等服大功，今乃服期，故云「引」也。二文相兼乃備。或推者，昆弟相為服期，其妻應降一等服大功，今乃使之無服，是推使疏而斥遠之也。言「重親」解「或引」，言「遠別」解「或推」。「遠別」者，何平叔云：「夫男女相為服，不有骨肉之親，則有尊卑之異也。嫂叔親非骨肉，不異尊卑，恐有混交之失，推使無服也。」○「姑姊妹之薄也」者，未嫁之時為之厚，今姑姊妹出嫁之後為之薄，蓋有夫婿受我之厚而重親之，欲一心事於厚重，故我為之薄。
		</region>
	</paragraph>
	<paragraph index="140">
		<region typus="original" subtype="" id="1764" explains="">
食於有喪者之側，未嘗飽也。
		</region>
		<region typus="comment" subtype="注" id="1765" explains="1764">
○注：助哀戚也。
		</region>
	</paragraph>
	<paragraph index="141">
		<region typus="original" subtype="" id="1766" explains="">
曾子與客立於門側，其徒趨而出。
		</region>
		<region typus="comment" subtype="注" id="1767" explains="1766">
○注：徒，謂客之旅。
		</region>
		<region typus="original" subtype="" id="1768" explains="">
曾子曰：「爾將何之？」曰：「吾父死，將出哭於巷。」
		</region>
		<region typus="comment" subtype="注" id="1769" explains="1768">
○注：以為不可發凶於人之館。
		</region>
		<region typus="original" subtype="" id="1770" explains="">
曰：「反哭於爾次。」
		</region>
		<region typus="comment" subtype="注" id="1771" explains="1770">
○注：次，舍也。禮：館人使專之，若其自有然。
		</region>
		<region typus="original" subtype="" id="1772" explains="">
曾子北面而弔焉。
		</region>
	</paragraph>
	<paragraph index="142">
		<region typus="comment" subtype="疏" id="1773" explains="1766,1767,1768,1769,1770,1771,1772">
疏「曾子」至「弔焉」。○正義曰：此一節論館客使如其己有之事。○「曰：反哭於爾次」者，於時立曾子之門，故曾許其反哭於汝次捨之處。依禮，喪主西面，曾子所以北面弔者，案《士喪禮》主人西面，其賓亦在東門北面，謂同國之賓，曾子既許其哭於次，故以同國賓禮北面弔焉。
		</region>
	</paragraph>
	<paragraph index="143">
		<region typus="original" subtype="" id="1774" explains="">
孔子曰：「之死而致死之，不仁而不可為也。之死而致生之，不知而不可為也。
		</region>
		<region typus="comment" subtype="注" id="1775" explains="1774">
○注：之，往也。死之、生之，謂無知與有知也。為，猶行也。○音義：知音智。
		</region>
		<region typus="original" subtype="" id="1776" explains="">
是故竹不成用，瓦不成味，木不成斵，
		</region>
		<region typus="comment" subtype="注" id="1777" explains="1776">
○注：成猶善也，竹不可善用，謂邊無縢。味當作沫。沫，□也。○音義：味依注音沫，亡曷反。斫，陟角反。縢本又作滕，徒登反。□音悔，洗面。
		</region>
		<region typus="original" subtype="" id="1778" explains="">
琴瑟張而不平，竽笙備而不和，
		</region>
		<region typus="comment" subtype="注" id="1779" explains="1778">
○注：無宮商之調。○音義：竽笙音於，下音生。和，胡臥反。調，直弔反。
		</region>
		<region typus="original" subtype="" id="1780" explains="">
有鐘磬而無簨虡。
		</region>
		<region typus="comment" subtype="注" id="1781" explains="1780">
○注：不縣之也。橫曰簨，植曰虡。○音義：簨，息允反。虡音巨。植，時力反，又音值。
		</region>
		<region typus="original" subtype="" id="1782" explains="">
其曰明器，神明之也。」
		</region>
		<region typus="comment" subtype="注" id="1783" explains="1782">
○注：言神明死者也。神明者，非人所知，故其器如此。
		</region>
	</paragraph>
	<paragraph index="144">
		<region typus="comment" subtype="疏" id="1784" explains="1774,1775,1776,1777,1778,1779,1780,1781,1782,1783">
疏「孔子」至「之也」。○正義曰：此一節論生人於死者不可致死致生之事。○「之死而致死之」者，之，往也。謂生者，以物往送葬於死者，而致死之意，謂之無復有知，是不仁之事也，而不可為也。○「之死而致生之」者，謂以物往送葬者，而雖死猶致生之意，是不知之事，而不可為也。○注「之往」至「知也」。○正義曰：謂生者以物往送死者，故何胤云：「言往死者處而致此死之者之意，謂死如草木無知，如此用情則不仁，不可行於世也。往死者處而致此死者於全生之物，則不知而不可行也。捨此二塗，不仁不知之間，聖人之所難言，付之不測之竟，言『無知與有知』者，即下云『夏后氏用明器，示民無知。殷人用祭器，示民有知『也。』」。○「是故竹不成用」者，聖人為教，使人子不死於亡者，不便謂無知，不生於死者，不便謂有知，故制明器，以神明求之。不死不生，不可測也。成，善也。故為器用並不精善也。竹不善用，謂竹器邊無縢緣也。何胤云：「若全無知，則不應用。若全有知，則亦不應不成。故有器不成，是不死不生也。」○「瓦不成味」者，味猶黑光也。今世亦呼黑為沫也。瓦不善沫，謂瓦器無光澤也。○「木不成斫」者，斫，雕飾也，木不善斫。鄭注云：「味當作沫，沫，□也。」□謂□面，證沫為光澤也。「琴瑟張而不平」者，亦張弦而不調平也。○「竽笙備而不和」者，亦備而無宮商之調和也。「有鐘磬而無簨虡」者，簨虡，縣鐘磬格也，亦有鐘磬而不用格縣掛之。鄭云「不縣之也」者，案《典庸器》云：「大喪廞筍虡。」明知有而不縣之也。云「橫曰簨、植曰虡」者，虡，距也，以用力，故曰虡也。○注「言神」至「所知」。○正義曰：神明微妙無方，不可測度，故云「非人所知」也。
		</region>
	</paragraph>
	<paragraph index="145">
		<region typus="original" subtype="" id="1785" explains="">
有子問於曾子曰：「問喪於夫子乎？」
		</region>
		<region typus="comment" subtype="注" id="1786" explains="1785">
○注：有子，孔子弟子有若也。夫子卒後問此，庶有異聞也。喪，謂仕失位也。魯昭公孫於齊曰：「喪人其何稱。」○音義：問喪，問或作聞。喪，息浪反，注及下皆同。孫音遜。
		</region>
		<region typus="original" subtype="" id="1787" explains="">
曰：「聞之矣，喪欲速貧，死欲速朽。」有子曰：「是非君子之言也。」
		</region>
		<region typus="comment" subtype="注" id="1788" explains="1787">
○注：貧、朽，非人所欲。○音義：朽，許久反。
		</region>
		<region typus="original" subtype="" id="1789" explains="">
曾子曰：「參也聞諸夫子也。」有子又曰：「是非君子之言也。」曾子曰：「參也與子游聞之。」有子曰：「然，然則夫子有為言之也。」曾子以斯言告於子游。子游曰：「甚哉！有子之言似夫子也。昔者夫子居於宋，見桓司馬自為石椁，三年而不成。
		</region>
		<region typus="comment" subtype="注" id="1790" explains="1789">
○注：桓司馬，宋向戌之孫，名魋。○音義：有為，于偽反，下「為桓司馬」、「為敬叔」、「則為之」、注「為民作」、「為嫁母」皆同。向，式上反。戌音恤。魋，大回反。
		</region>
		<region typus="original" subtype="" id="1791" explains="">
夫子曰：『若是其靡也，死不如速朽之愈也。』死之欲速朽，為桓司馬言之也。
		</region>
		<region typus="comment" subtype="注" id="1792" explains="1791">
○注：靡，侈。○音義：侈，昌氏反，又申氏反。
		</region>
		<region typus="original" subtype="" id="1793" explains="">
南宮敬叔反，必載寶而朝。
		</region>
		<region typus="comment" subtype="注" id="1794" explains="1793">
○注：敬叔，魯孟僖子之子仲孫閱。蓋嘗失位去魯，得反，載其寶來朝於君。○音義：朝，直遙反，注同。僖，許宜反。閱音悅。
		</region>
		<region typus="original" subtype="" id="1795" explains="">
夫子曰：『若是其貨也，喪不如速貧之愈也。』喪之欲速貧，為敬叔言之也。」曾子以子游之言告於有子，有子曰：「然，吾固曰非夫子之言也。」曾子曰：「子何以知之？」有子曰：「夫子制於中都，四寸之棺，五寸之椁，以斯知不欲速朽也。
		</region>
		<region typus="comment" subtype="注" id="1796" explains="1795">
○注：中都，魯邑名也。孔子嘗為之宰，為民作制。孔子由中都宰為司空，由司空為司寇。
		</region>
		<region typus="original" subtype="" id="1797" explains="">
昔者夫子失魯司寇，將之荊，
		</region>
		<region typus="comment" subtype="注" id="1798" explains="1797">
○注：將應聘於楚。○音義：應，應對之應。
		</region>
		<region typus="original" subtype="" id="1799" explains="">
蓋先之以子夏，又申之以冉有，以斯知不欲速貧也。」
		</region>
		<region typus="comment" subtype="注" id="1800" explains="1799">
○注：言汲汲於仕得祿。○音義：伋音急。
		</region>
	</paragraph>
	<paragraph index="146">
		<region typus="comment" subtype="疏" id="1801" explains="1785,1786,1787,1788,1789,1790,1791,1792,1793,1794,1795,1796,1797,1798,1799,1800">
疏「有子」至「貧也」。○正義曰：此一節論喪不欲速貧、死不欲速朽之事，各隨文解之。○「有子問於曾子」者，此孔子卒後，弟子相問，冀有所異聞也。「問喪」，謂問失本位居他國禮也。有子問於曾子云：「汝曾聞失位在他國之禮於孔子否乎？」○注「有子」至「何稱」。正義曰：案《仲尼弟子傳》：「有若，少孔子四十三歲。」彼注云：「魯人也。」「曾參，南武城人，字子輿，少孔子四十六歲。」云「魯昭公孫於齊曰：喪人其何稱」者，引《公羊》，證失位者稱喪也。昭公孫於齊，次於楊州，齊侯唁公於野井，昭公曰：「喪人其何稱。」○「有子」至「言也」。○音義：以曾子云「喪欲速貧，死欲速朽」，有子云：「如是之語，非君子之言也。」夫子既是君子，必不為此言。時有子唯問喪，不問死，曾子以喪、死二事報有子者，以喪、死俱為惡事，貧、朽又事類相似。既言「喪欲速貧」，遂言「死欲速朽」。案此「速貧」在前，「速朽」在後，而下子游之對，先云「死欲速朽」，後言「喪欲速貧」，隨孔子所見言之先後也。且孔子為中都宰之時，制其棺椁，不用速朽，其事在前。夫子失魯司寇，使子夏、冉有先適楚，不欲速貧，其事在後，故子游先言「速朽」，後言「速貧」，亦隨夫子之事前前後。○注「桓司」至「名魋」。○正義曰：案《世本》：「向戌生東鄰叔子超，超生左師眇，眇即向巢也」。魋是巢之弟，故云向戌孫也。○注「孔子」至「司寇」。○正義曰：《孔子世家》，定公九年，孔子年五十，定公以孔子為中都宰。一年，四方皆則之。由中都宰為司空，由司空為司寇，定公十年會於夾谷，攝相事。此云「司寇」者，崔靈恩云：「諸侯三卿，司徒兼塚宰，司馬兼宗伯，司空兼司寇，三卿之下，則五小卿為五大夫，故《周禮．太宰職》云：『諸侯立三卿五大夫也。』五大夫者，司徒之下立二人，小宰、小司徒；司馬之下，以其事省，立一人為小司馬，兼宗伯之事；司空之下立二人，小司寇、小司空。今夫子為司空者，為小司空也，從小司空為小司寇也。」崔所以知然者，魯有孟、叔、季三卿為政，又有臧氏為司寇，故知孔子為小司寇，崔解可依。○「昔夫」至「之荊」。○音義：案《世家》定十四年，齊人歸女樂，孔子去魯適衛。從衛之陳，過匡邑，匡人圍之。又復去，過蒲，又反於衛。又去衛，過曹，適宋。時定公卒，宋桓魋欲殺孔子，伐夫子所過之樹，削夫子所過之跡。去宋，適鄭。去鄭，適陳，居三歲，又適衛。既不見用，將西見趙簡子，至河而聞殺竇鳴犢與舜華也。又反於衛，復行如陳。時哀公三年，孔子年六十。明年孔子自陳遷於蔡。三歲，孔子在陳蔡之間，楚使人聘孔子，陳蔡乃圍孔子，絕糧乏食七日。於是使子貢至楚，楚昭王興師迎孔子，將書社七百里封孔子，楚令尹子西諫而止之。是歲楚昭王卒，孔子自楚反於衛，孔子年六十三，是魯哀公六年。以此言之，失司寇在定十四年，之楚在哀公六年，其間年月甚遠。且失司寇之後，向宋不向楚。而云「失魯司寇，將之荊」者，謂失魯司寇之後，將往之荊，則哀公六年之荊，亦是失司寇之後，非謂失司寇之年即之荊也。
		</region>
	</paragraph>
	<paragraph index="147">
		<region typus="original" subtype="" id="1802" explains="">
陳莊子死，赴於魯，魯人欲勿哭，
		</region>
		<region typus="comment" subtype="注" id="1803" explains="1802">
○注：君無哭鄰國大夫之禮。陳莊子，齊大夫陳恆之孫，名伯。
		</region>
		<region typus="original" subtype="" id="1804" explains="">
繆公召縣子而問焉。縣子曰：「古之大夫，束脩之問不出竟，雖欲哭之，安得而哭之？
		</region>
		<region typus="comment" subtype="注" id="1805" explains="1804">
○注：以其不外交。○音義：繆音木。竟音境。
		</region>
		<region typus="original" subtype="" id="1806" explains="">
今之大夫，交政於中國，雖欲勿哭，焉得而弗哭？
		</region>
		<region typus="comment" subtype="注" id="1807" explains="1806">
○注：言時君弱臣強，政在大夫，專盟會以交接。○音義：焉，於虔反。
		</region>
		<region typus="original" subtype="" id="1808" explains="">
且臣聞之，哭有二道，有愛而哭之，有畏而哭之。」
		</region>
		<region typus="comment" subtype="注" id="1809" explains="1808">
○注：以權微勸之。
		</region>
		<region typus="original" subtype="" id="1810" explains="">
公曰：「然，然則如之何而可？」縣子曰：「請哭諸異姓之廟。」
		</region>
		<region typus="comment" subtype="注" id="1811" explains="1810">
○注：明不當哭。
		</region>
		<region typus="original" subtype="" id="1812" explains="">
於是與哭諸縣氏。
		</region>
	</paragraph>
	<paragraph index="148">
		<region typus="comment" subtype="疏" id="1813" explains="1802,1803,1804,1805,1806,1807,1808,1809,1810,1811,1812">
疏「陳莊」至「縣氏」。○正義曰：此一節論哭鄰國臣之法。○注「陳莊」至「名伯」。○正義曰：案《世本》：「成子當生襄子班，班生莊子伯。」鄭依《世本》知也。
		</region>
	</paragraph>
	<paragraph index="149">
		<region typus="original" subtype="" id="1814" explains="">
仲憲言於曾子曰：「夏后氏用明器，示民無知也。
		</region>
		<region typus="comment" subtype="注" id="1815" explains="1814">
○注：所謂「致死之」。仲憲，孔子弟子原憲。
		</region>
		<region typus="original" subtype="" id="1816" explains="">
殷人用祭器，示民有知也。
		</region>
		<region typus="comment" subtype="注" id="1817" explains="1816">
○注：所謂「致生之」。
		</region>
		<region typus="original" subtype="" id="1818" explains="">
周人兼用之，示民疑也。」
		</region>
		<region typus="comment" subtype="注" id="1819" explains="1818">
○注：言使民疑於無知與有知。
		</region>
		<region typus="original" subtype="" id="1820" explains="">
曾子曰：「其不然乎，其不然乎！
		</region>
		<region typus="comment" subtype="注" id="1821" explains="1820">
○注：非其說之非也。
		</region>
		<region typus="original" subtype="" id="1822" explains="">
夫明器，鬼器也。祭器，人器也。夫古之人，胡為而死其親乎？」
		</region>
		<region typus="comment" subtype="注" id="1823" explains="1822">
○注：言仲憲之言，三者皆非。此或用鬼器，或用人器。
		</region>
	</paragraph>
	<paragraph index="150">
		<region typus="comment" subtype="疏" id="1824" explains="1814,1815,1816,1817,1818,1819,1820,1821,1822,1823">
疏「仲憲」至「親乎」。○正義曰：此一節論不可致意於死人為死為生之事，各隨文解之。○注「仲憲，孔子弟子原憲」。○正義曰：案《仲尼弟子傳》云：「原憲字子思。」彼注云：「魯人也。」其時與曾子評論三代送終器具之義也。○「曰夏后」至「親乎」。○音義：此以下是原憲所說，並非也。其言夏后氏所以別作明器送亡人者，言亡人無知，故以不堪用之器送之，表示其無知也。○「殷人用祭器，示民有知也」者，憲又言殷家不別作明器，而即用祭祀之器送亡人者，祭器堪為人用，以言亡者有知，與人同，故以有用之器送之，表示其有知也。○「周人兼用之，示民疑也」者，憲又言周世並用夏、殷二代之器送亡者，不知定無知如夏，為當定有知如殷，周人為之致惑，不可定者，故並用送之，是示於民疑惑不定也。○音義：」曾子曰：其不然乎，其不然乎」者，曾子聞憲所說不是，故重稱不然，深鄙之也。○「夫明器，鬼器也。祭器，人器也」者，曾子鄙憲言畢，而自更說其義也。言二代用此器送亡者，非是為有知與無知也，正是質文異耳。夏代文，言鬼與人異，故純用鬼器送之，非言為無知也。殷世質，言雖復鬼與人有異，亦應恭敬是同，故用恭敬之器，仍貯食送之，非言為有知也。說二代既了，則周兼用之，非為疑可知，故不重說。尋周家極文，言亡者亦宜鬼事，亦宜敬事，故並用鬼敬二器，非為示民言疑惑也。然周唯大夫以上兼用耳，士唯用鬼器，不用人器。崔靈恩云：「此王者質文相變耳。」○「夫古之人，胡為而死其親乎」者，曾子說義既竟，又更鄙於仲憲所言也。「古」謂夏時也，言古人雖質，何容死其親乎？若是無知，則是死之義也。然憲子言三事皆非，而曾子此獨譏「無知」者，以夏后氏尤古故也。譏一，則餘從可知也。
		</region>
	</paragraph>
	<paragraph index="151">
		<region typus="original" subtype="" id="1825" explains="">
公叔木有同母異父之昆弟死，問於子游。
		</region>
		<region typus="comment" subtype="注" id="1826" explains="1825">
○注：木當為朱，《春秋》作戌，衛公叔文子之子，定公十四年奔魯。○音義：木音式樹反，又音朱，徐之樹反。
		</region>
		<region typus="original" subtype="" id="1827" explains="">
子游曰：「其大功乎？」
		</region>
		<region typus="comment" subtype="注" id="1828" explains="1827">
○注：疑所服也，親者屬大功是。
		</region>
		<region typus="original" subtype="" id="1829" explains="">
狄儀有同母異父之昆弟死，問於子夏，子夏曰：「我未之前聞也。魯人則為之齊衰。」狄儀行齊衰。今之齊衰，狄儀之問也。
		</region>
	</paragraph>
	<paragraph index="152">
		<region typus="comment" subtype="疏" id="1830" explains="1825,1826,1827,1828,1829">
疏「公叔木有同母異父之昆弟死，問於子游」至「狄儀之問也」。○正義曰：此一節論為同母異父昆弟死著服得失之事，各依文解之。○注「木當為朱」至「十四年奔魯」。○正義曰：案《世本》「衛獻公生成子當，當生文子拔，拔生朱」。故知「木當為朱」也。言「《春秋》作戌」者，定十四年「衛公叔戌來奔」是也。○注「疑所服也，親者屬大功是」。正義曰：同母異父昆弟之服，《喪服》無文，故子游疑之：「其大功乎？」「乎」是疑辭也。云「親者屬大功是」者，鄭意以為同母兄弟，母之親屬服大功是也。所以是者，以同父同母則服期，今但同母，而以母是我親生，其兄弟是親者血屬，故降一等而服大功，案《聖證論》王肅難鄭：「禮，稱親者血屬，謂出母之身，不謂出母之子服也。若出母之子服大功，則出母之父母服應更重，何以為出母之父母無服？」王肅云：「同母異父兄弟服大功者，謂繼父服齊衰，其子降一等，故服大功。」馬昭難王肅云：「異父昆弟，恩繼於母，不繼於父，肅以為從繼父而服，非也。」張融以為繼父同居有子，正服齊衰三月，乃為其子大功，非服之差，互說是也。○「今之齊衰，狄儀之問也」。○音義：不云自狄儀始者，庾蔚云：「狄儀之前，魯人先已行之，故不云自狄儀始也。」
		</region>
	</paragraph>
	<paragraph index="153">
		<region typus="original" subtype="" id="1831" explains="">
子思之母死於衛，
		</region>
		<region typus="comment" subtype="注" id="1832" explains="1831">
○注：子思，孔子孫，伯魚之子。伯魚卒，其妻嫁於衛。
		</region>
		<region typus="original" subtype="" id="1833" explains="">
柳若謂子思曰：「子，聖人之後也。四方於子乎觀禮，子蓋慎諸。」
		</region>
		<region typus="comment" subtype="注" id="1834" explains="1833">
○注：柳若，衛人也。見子思欲為嫁母服，恐其失禮，戒之。嫁母齊衰期。
		</region>
		<region typus="original" subtype="" id="1835" explains="">
子思曰：「吾何慎哉？吾聞之：『有其禮，無其財，君子弗行也。
		</region>
		<region typus="comment" subtype="注" id="1836" explains="1835">
○注：謂時可行，而財不足以備禮。
		</region>
		<region typus="original" subtype="" id="1837" explains="">
有其禮，有其財，無其時，君子弗行也。』
		</region>
		<region typus="comment" subtype="注" id="1838" explains="1837">
○注：謂財足以備禮，而時不得行者。
		</region>
		<region typus="original" subtype="" id="1839" explains="">
吾何慎哉？」
		</region>
		<region typus="comment" subtype="注" id="1840" explains="1839">
○注：時所止則止，時所行則行，無所疑也。喪之禮如子，贈襚之屬，不逾主人。○音義：襚音遂。
		</region>
	</paragraph>
	<paragraph index="154">
		<region typus="comment" subtype="疏" id="1841" explains="1831,1832,1833,1834,1835,1836,1837,1838,1839,1840">
疏「子思」至「慎哉」。○正義曰：此一節論為出嫁母之喪行禮之事。○注「子思，孔子孫，伯魚之子」。○正義曰：《孔子世家》文。鄭言之者，以下云「子，聖人之後」，故具言之。○注「柳若」至「衰期」。○正義曰：云「嫁母齊衰期」者，嫁母之服，《喪服》無文。案《喪服》杖期章云：「父卒，繼母嫁，從為之服報」，則親母可知。故鄭約云「齊衰期也」。又鄭止言「齊衰期」，不言嫡庶，故譙周、袁准並云：「父卒，母嫁，非父所絕。嫡子雖主祭，猶宜服期。而《喪服》為出母期，嫁母與出母俱是絕族，故知與出母同也。」張逸問舊儒：「《世本》皆以孔子後數世皆一子，禮，適子為父後，為嫁母無服。《檀弓》說子思從於嫁母服，何？」鄭答云：「子思哭嫂為位，必非適子，或者兄若早死，無繼，故云數世皆一子。」○注「謂財」至「行者」。○正義曰：謂若嫁母之家主人貧乏，斂手足形還葬，已雖有財，不得過於主人。故下注「喪之禮如子，贈襚之屬，不逾主人」是也。
		</region>
	</paragraph>
	<paragraph index="155">
		<region typus="original" subtype="" id="1842" explains="">
縣子曰：「吾聞之，古者不降，上下各以其親。
		</region>
		<region typus="comment" subtype="注" id="1843" explains="1842">
○注：古謂殷時也。上不降遠，下不降卑。○音義：，息果反，依字作瑣。
		</region>
		<region typus="original" subtype="" id="1844" explains="">
滕伯文為孟虎齊衰，其叔父也。為孟皮齊衰，其叔父也。」
		</region>
		<region typus="comment" subtype="注" id="1845" explains="1844">
○注：伯文，殷時滕君也。爵為伯，名文。○音義：滕，徒登反。為，于偽反。下及下注「為人」同。
		</region>
	</paragraph>
	<paragraph index="156">
		<region typus="comment" subtype="疏" id="1846" explains="1842,1843,1844,1845">
疏「縣子」至「父也」。○正義曰：此一節論古者著服上不降遠，下不降卑之事，各依文解之。○音義：瑣，縣子名。據所聞而言也，「古者不降」，所聞之事也。古者，殷時也。周禮以貴降賤，以適降庶，唯不降正耳。而殷世以上，雖貴不降賤也。「上下各以其親」，不降之事也。「上」謂旁親，族曾祖、從祖及伯叔之班族。「下」謂從子從孫之流。彼雖賤，不以己尊降之，猶各隨本屬之親輕重而服之，故云「上下各以其親」。庾蔚云：「上下猶尊卑也。正尊，周禮猶不降，則知所明者旁尊也。鄭恐尊名亂於正尊，故變文言『遠』也。」○「滕伯」至「父也」。○音義：謂滕國之伯名文，為叔父孟虎著齊衰之服，其虎是滕伯文叔父也。「為孟皮齊衰，其叔父也」，謂滕伯為兄弟之子孟皮著齊衰之服，其滕伯是皮之叔父也。言滕伯上為叔父、下為兄弟之子，皆著齊衰，是「上不降遠，下不降卑」也。
		</region>
	</paragraph>
	<paragraph index="157">
		<region typus="original" subtype="" id="1847" explains="">
后木曰：「喪，吾聞諸縣子曰：『夫喪，不可不深長思也。
		</region>
		<region typus="comment" subtype="注" id="1848" explains="1847">
○注：后木，魯孝公子惠伯鞏之後。○音義：鞏，恭勇反。
		</region>
		<region typus="original" subtype="" id="1849" explains="">
買棺外內易。』我死則亦然。」
		</region>
		<region typus="comment" subtype="注" id="1850" explains="1849">
○注：此孝子之事，非所託。○音義：易，以豉反。
		</region>
	</paragraph>
	<paragraph index="158">
		<region typus="comment" subtype="疏" id="1851" explains="1847,1848,1849,1850">
疏「后木」至「亦然」。○正義曰：此一節論屬子以死事非禮之事，各依文解之。○音義：后木云：「孝子居喪之禮，吾聞之於縣子云：『夫居喪不可不深思長慮也。孝子既深思長慮，故買棺之時，當令精好，斫削外內，使之平易。』」后木既述縣子之言，以語其子，又云：「在後我身若死，則亦當然。」「然」猶如是，我死亦當如是縣子之言，買棺外內易也。○注「后木」至「之後」。○正義曰：案《世本》：「孝公生惠伯革，其後為厚氏。」《世本》云「革」，此云「鞏」，《世本》云「厚」，此云「後」，其字異耳。則惠伯之子孫，無名木者，故鄭直云其後。○注此「此孝」至「所託」。○正義曰：言買棺外內滑易者，此是孝子所為之事，非是父母豫所屬托，譏后木也。
		</region>
	</paragraph>
	<paragraph index="159">
		<region typus="original" subtype="" id="1852" explains="">
曾子曰：「尸未設飾，故帷堂，小斂而徹帷。」仲梁子曰：「夫婦方亂，故帷堂，小斂而徹帷。」
		</region>
		<region typus="comment" subtype="注" id="1853" explains="1852">
○注：斂者，動搖尸，帷堂，為人褻之。言「方亂」，非也。仲梁子，魯人也。○音義：帷，意悲反。○音義：
		</region>
		<region typus="original" subtype="" id="1854" explains="">
小斂之奠，子游曰：「於東方。」曾子曰：「於西方，斂斯席矣。」
		</region>
		<region typus="comment" subtype="注" id="1855" explains="1854">
○注：曾子以俗說非。又大斂奠於堂，乃有席。
		</region>
		<region typus="original" subtype="" id="1856" explains="">
小斂之奠在西方，魯禮之末失也。
		</region>
		<region typus="comment" subtype="注" id="1857" explains="1856">
○注：末世失禮之為。
		</region>
	</paragraph>
	<paragraph index="160">
		<region typus="comment" subtype="疏" id="1858" explains="1852,1853,1854,1855,1856,1857">
疏「曾子」至「失也」。○正義曰：此一節論小斂失禮之事，各依文解之。○注「言方」至「人也」。○正義曰：知「方亂，非」者，以小斂之後，豈無夫婦方亂之事，何故徹帷乃云「方亂」？明為動搖尸柩，故帷堂。案《春秋》定五年，魯有仲梁懷，是仲梁，魯人之姓，故知「仲梁子，魯人也」。○「曾子」至「西方」。○音義：依禮，小斂之奠設於東方，奠又無席，魯之衰末，奠於西方，而又有席，曾子見時如是，謂將為禮，故云小斂於西方。「斯」，此也。其斂之時，於此席上而設奠矣。曾子之言失禮，故記者正之云，小斂奠所以在西方，是魯人行禮，末世失其法也。○注「曾子」至「有席」。○正義曰：知曾子所言非者，案《士喪禮》「小斂之奠，設於尸東」，今曾子言西方，故為非也。云「大斂奠於堂，乃有席」者，案《士喪禮》「大斂之奠設於室」，今云堂者，後人轉寫之誤，當云奠於室，故鄭答趙商：「堂當為室也。」
		</region>
	</paragraph>
	<paragraph index="161">
		<region typus="original" subtype="" id="1859" explains="">
縣子曰：「綌衰、繐裳，非古也。」
		</region>
		<region typus="comment" subtype="注" id="1860" explains="1859">
○注：非時尚輕涼慢禮。○音義：綌衰，去逆反，粗葛也，下七回反。繐音歲，布細而疏曰繐。涼音良。
		</region>
	</paragraph>
	<paragraph index="162">
		<region typus="comment" subtype="疏" id="1861" explains="1859,1860">
疏「縣子」至「古也」。○正義曰：此以下論縣子非當時人尚輕涼慢禮之事。綌，葛也。繐，布疏者，漢時南陽鄧縣能作之。當記時失禮，多尚輕細，故有喪者不服粗衰，但疏葛為衰，繐布為裳，故云「非古」也，「古」謂周初制禮時也。
		</region>
	</paragraph>
	<paragraph index="163">
		<region typus="original" subtype="" id="1862" explains="">
子蒲卒，哭者呼滅。
		</region>
		<region typus="comment" subtype="注" id="1863" explains="1862">
○注：滅，蓋子蒲名。
		</region>
		<region typus="original" subtype="" id="1864" explains="">
子皋曰：「若是野哉！」
		</region>
		<region typus="comment" subtype="注" id="1865" explains="1864">
○注：非之也。唯復呼名。子皋，孔子弟子高柴。○音義：皋音高。
		</region>
		<region typus="original" subtype="" id="1866" explains="">
哭者改之。
		</region>
	</paragraph>
	<paragraph index="164">
		<region typus="comment" subtype="疏" id="1867" explains="1862,1863,1864,1865,1866">
疏「子蒲」至「改之」。○正義曰：此一節論哭者呼名非禮之事。滅，子蒲名。子蒲卒，哭者呼其名，故子皋曰：「若是野哉！」野，不達禮也。唯復呼名，冀其聞名而反，哭則敬鬼神，不復呼其名，而此家哭獨呼滅，子皋深譏之，故云「野哉」也。非之乃改也。
		</region>
	</paragraph>
	<paragraph index="165">
		<region typus="original" subtype="" id="1868" explains="">
杜橋之母之喪，宮中無相，以為沽也。
		</region>
		<region typus="comment" subtype="注" id="1869" explains="1868">
○注：沽猶略也。○音義：相，息亮反。沽音古。
		</region>
	</paragraph>
	<paragraph index="166">
		<region typus="comment" subtype="疏" id="1870" explains="1868,1869">
疏「杜橋」至「沽也」。○正義曰：此一節論喪須立相導之事。沽，粗略也。禮，孝子喪親，悲迷不復自知，禮節事儀，皆須人相導。而杜橋家母死，宮中不立相侍，故時人謂其於禮為粗略。
		</region>
	</paragraph>
	<paragraph index="167">
		<region typus="original" subtype="" id="1871" explains="">
夫子曰：「始死，羔裘、玄冠者，易之而已。」羔裘、玄冠，夫子不以弔。
		</region>
		<region typus="comment" subtype="注" id="1872" explains="1871">
○注：不以吉服弔喪。○音義：易音亦，徐以豉反。
		</region>
	</paragraph>
	<paragraph index="168">
		<region typus="comment" subtype="疏" id="1873" explains="1871,1872">
疏「夫子」至「以弔」。○正義曰：此一節論始死易服，小斂後不得吉服弔之事。但養疾者朝服，羔裘、玄冠，即朝服也。始死則易去朝服，著深衣，故云「易之而已」。記時有不易者，又有小斂後羔裘弔者，記人引《論語．鄉黨》孔子身自行事之禮，以譏當時之事，故曰「羔裘玄冠，夫子不以弔」。時多失禮，唯孔子獨能行之，故言之也。
		</region>
	</paragraph>
	<paragraph index="169">
		<region typus="original" subtype="" id="1874" explains="">
子游問喪具。夫子曰：「稱家之有亡。」子游曰：「有無惡乎齊？」
		</region>
		<region typus="comment" subtype="注" id="1875" explains="1874">
○注：惡乎齊，問豐省之比。○音義：稱，尺證反。有亡，皇如字，無也，一音無，下同。惡音烏，注同。齊，才細反，又如字，注同。省，所領反。比，必利反。
		</region>
		<region typus="original" subtype="" id="1876" explains="">
夫子曰：「有，毋過禮。苟亡矣，斂首足形，
		</region>
		<region typus="comment" subtype="注" id="1877" explains="1876">
○注：形，體。○音義：毋音無。
		</region>
		<region typus="original" subtype="" id="1878" explains="">
還葬，
		</region>
		<region typus="comment" subtype="注" id="1879" explains="1878">
○注：還之言便也。言已斂即葬，不待三月。○音義：還音旋。斂，力驗反。
		</region>
		<region typus="original" subtype="" id="1880" explains="">
縣棺而封。
		</region>
		<region typus="comment" subtype="注" id="1881" explains="1880">
○注：不設碑繂，不備禮。封當為窆，窆，下棺也。《春秋傳》作「塴」。○音義：縣音玄。封依注作窆，彼驗反，徐又甫鄧反。碑，彼皮反。繂音律。塴，比鄧反。
		</region>
		<region typus="original" subtype="" id="1882" explains="">
人豈有非之者哉？」
		</region>
		<region typus="comment" subtype="注" id="1883" explains="1882">
○注：不責於人所不能。
		</region>
	</paragraph>
	<paragraph index="170">
		<region typus="comment" subtype="疏" id="1884" explains="1874,1875,1876,1877,1878,1879,1880,1881,1882,1883">
疏「子游」至「者哉」。○正義曰：此一節論問送終所須當辦具也。「夫子曰：稱家之有亡」，「稱」猶隨也。「亡」，無也。言各隨其家計豐薄有無也。「子游曰：有無惡乎齊」，「惡乎」猶於何也。子游言若必隨家之有無，貧富於何可齊，故子游疑而問之。○「夫子曰：有，毋過禮」，此答是稱富家也。「毋」猶不也，禮有節限，設若家富，有正禮可依，而不得過禮。○「苟亡矣，斂首足形」，此答貧家也。「亡」，無也，家無財也，但使衣衾斂於首足，形體不令露見而已。「還葬」，「還」，便也。禮雖眾多，葬日有數。若貧者斂竟便葬，不須停殯待其月數足也。「還之言便也」，言已斂即葬，不待三月也。○「縣棺而封」，「封」即窆，窆，下棺內壙中也。貴者則用碑繂，若貧而即葬者，但手縣棺而下之，同於庶人，不待碑繂，不設碑繂，不設碑繂不備禮。○注「封當」至「作塴」。○正義曰：「《春秋傳》作塴」者，案《左傳》昭十二年，「鄭簡公卒，將為葬除。司墓之室，有當道者，毀之，則朝而塴。弗毀，則日中而塴。」杜注云：「司墓之室，鄭之掌公墓大夫徒屬之家。塴，下棺也。」
		</region>
	</paragraph>
	<paragraph index="171">
		<region typus="original" subtype="" id="1885" explains="">
司士賁告於子游曰：「請襲於床。」
		</region>
		<region typus="comment" subtype="注" id="1886" explains="1885">
○注：時失之也，禮：唯始死廢床。○音義：賁音奔，人名。
		</region>
		<region typus="original" subtype="" id="1887" explains="">
子游曰：「諾。」縣子聞之，曰：「汰哉，叔氏！專以禮許人。」
		</region>
		<region typus="comment" subtype="注" id="1888" explains="1887">
○注：當言禮然，言諾，非也。叔氏，子游字。○音義：汰，本又作「大」，音泰，自矜大。
		</region>
	</paragraph>
	<paragraph index="172">
		<region typus="comment" subtype="疏" id="1889" explains="1885,1886,1887,1888">
疏「司士」至「許人」。○正義曰：此一節論不可以禮許人之事。案《喪大記》始死廢床，至遷尸及襲，皆在於床。當時失禮，襲在於地，故司士賁告子游。「子游曰諾」者，子游知襲在床為是，故以許諾之。「縣子聞之，曰：汰哉，叔氏！專以禮許人」，汰，自矜大也。叔氏，子游別字也。言凡有來諮禮事，當據禮以答之。今子游不據前禮以答之，專輒許諾，如似禮出於己，是自矜大，故縣子聞而譏之曰「汰哉」。當言禮也，言諾，非禮也。
		</region>
	</paragraph>
	<paragraph index="173">
		<region typus="original" subtype="" id="1890" explains="">
宋襄公葬其夫人，醯醢百甕。曾子曰：「既曰明器矣，而又實之。」
		</region>
		<region typus="comment" subtype="注" id="1891" explains="1890">
○注：言名之為明器，而與祭器皆實之，是亂鬼器與人器。○音義：醯，呼兮反。醢音海。甕，烏弄反。
		</region>
	</paragraph>
	<paragraph index="174">
		<region typus="comment" subtype="疏" id="1892" explains="1890,1891">
疏「宋襄」至「實之」。○正義曰：此一節論宋襄公失禮之事。案《春秋》宋襄公卒在僖二十三年。案文十六年傳云，宋昭公將田孟諸，未至，襄夫人，周襄王之姊，使甸師攻而殺之。則宋襄公夫人卒在襄公後，其年極多。此得云「宋襄公葬其夫人」者，蓋襄公初取夫人死在襄公之時，故得葬之，其後取夫人，是襄王之姊，死在襄公之後，義不相妨。○「曾子曰：既曰明器，而又實之」者，曾子不譏器之多，但譏其實為非也。言既曰神明之器，當虛也，故譏云「而又實之」也。「言名之為明器，而與祭器皆實之，是亂鬼器與人器也」，案《既夕禮》「陳明器」後云：「無祭器。」鄭云：「士禮略也，大夫以上兼用鬼器與人器。」若此，大夫諸侯並得人鬼兼用，則空鬼而實人，故鄭云「與祭器皆實之，是亂鬼器與人器」也。士既無人器，則亦實明器，故《既夕禮》云：「罋三，醯、醢、屑。」又云：「甒二，醴、酒也。」若夏后氏專用明器，則分半以實之。殷人全用祭器，則亦分半以虛之。周人兼用明器、人器，人器實之，明器虛之。
		</region>
	</paragraph>
	<paragraph index="175">
		<region typus="original" subtype="" id="1893" explains="">
孟獻子之喪，
		</region>
		<region typus="comment" subtype="注" id="1894" explains="1893">
○注：獻子，魯大夫仲孫蔑。
		</region>
		<region typus="original" subtype="" id="1895" explains="">
司徒旅歸四布。
		</region>
		<region typus="comment" subtype="注" id="1896" explains="1895">
○注：旅，下士也。司徒使下士歸四方之賻布。
		</region>
		<region typus="original" subtype="" id="1897" explains="">
夫子曰：「可也。」
		</region>
		<region typus="comment" subtype="注" id="1898" explains="1897">
○注：時人皆貪，善其能廉。
		</region>
		<region typus="original" subtype="" id="1899" explains="">
讀賵，曾子曰：「非古也，是再告也。」
		</region>
		<region typus="comment" subtype="注" id="1900" explains="1899">
○注：曾子言非禮，祖而讀賵，致命將行，主人之吏又讀賵，所以存錄之。
		</region>
	</paragraph>
	<paragraph index="176">
		<region typus="comment" subtype="疏" id="1901" explains="1893,1894,1895,1896,1897,1898,1899,1900">
疏「孟獻」至「可也」。○正義曰：此一節論喪不貪利之事。孟獻子之喪，送終既具，賻布有餘，其家臣司徒敬子稟承主人之意，使旅下士歸還四方賻主人之泉布也。謂「四方賻」者，泉布本助喪用，今既有餘，故歸還之也。時人皆貪，獻子之家獨能如此，故夫子曰：「可也。」善其能廉。皇氏以為獻子有餘布，歸之於君，君令國之司徒歸賻於四方。案《春秋》魯上卿季氏也，仲孫蔑之卒，季氏無謚曰敬子者，皇氏之言非也。熊氏以為獻子家臣為司徒，故《左傳》「叔孫氏之司馬鬷戾」，是家臣亦有司徒司馬也。
		</region>
	</paragraph>
	<paragraph index="177">
		<region typus="original" subtype="" id="1902" explains="">
成子高寢疾，
		</region>
		<region typus="comment" subtype="注" id="1903" explains="1902">
○注：成子高，齊大夫國成伯高父也。
		</region>
		<region typus="original" subtype="" id="1904" explains="">
慶遺入，請曰：「子之病革矣。如至乎大病，則如之何？」
		</region>
		<region typus="comment" subtype="注" id="1905" explains="1904">
○注：觀其意。革，急也。遺，慶封之族。○音義：遺，於季反，又如字。革，紀力反。
		</region>
		<region typus="original" subtype="" id="1906" explains="">
子高曰：「吾聞之也，生有益於人，死不害於人。吾縱生無益於人，吾可以死害於人乎哉！我死，則擇不食之地而葬我焉。」
		</region>
		<region typus="comment" subtype="注" id="1907" explains="1906">
○注：不食，謂不墾耕。○音義：墾，苦很反。
		</region>
	</paragraph>
	<paragraph index="178">
		<region typus="comment" subtype="疏" id="1908" explains="1902,1903,1904,1905,1906,1907">
疏「成子」至「我焉」。○正義曰：此一節論臨死不忘儉之事。○注「成子」至「父也」。○正義曰：知者，以其有「慶遺入請」，齊有慶氏，故知是齊大夫。齊有國子高，故知姓國，又見《齊世本》：「懿伯生貞孟，貞孟生成伯高父。」國氏以此知也。
		</region>
	</paragraph>
	<paragraph index="179">
		<region typus="original" subtype="" id="1909" explains="">
子夏問諸夫子曰：「居君之母與妻之喪。」「居處、言語、飲食衎爾」。
		</region>
		<region typus="comment" subtype="注" id="1910" explains="1909">
○注：衎爾，自得貌。為小君惻隱不能至。○音義：衎，苦旦反，注同。為，于偽反，下「為之」、「殷為其久」、「為君服」同
		</region>
		<region typus="original" subtype="" id="1911" explains="">
賓客至，無所館，夫子曰：「生於我乎館，死於我乎殯。」
		</region>
		<region typus="comment" subtype="注" id="1912" explains="1911">
○注：仁者不厄人。
		</region>
	</paragraph>
	<paragraph index="180">
		<region typus="comment" subtype="疏" id="1913" explains="1909,1910,1911,1912">
疏「子夏」至「衎爾」。○正義曰：此一節論臣服小君儀容之事。上子夏問居君之母與妻之喪，此「居處言語」是夫子答辭，不云「子曰」者，記人略也。
		</region>
	</paragraph>
	<paragraph index="181">
		<region typus="original" subtype="" id="1914" explains="">
國子高曰：「葬也者，藏也。藏也者，欲人之弗得見也。是故衣足以飾身，棺周於衣，椁周於棺，土周於椁。
		</region>
		<region typus="comment" subtype="注" id="1915" explains="1914">
○注：言皆所以為深邃，難人發見之也。國子高，成子高也。成，謚也。○音義：邃，先遂反。難，乃旦反。見如字，又賢遍反。
		</region>
		<region typus="original" subtype="" id="1916" explains="">
反壤樹之哉！」
		</region>
		<region typus="comment" subtype="注" id="1917" explains="1916">
○注：反，覆也。怪不如大古也，而反封樹之。意在於儉，非周禮。○音義：壤，而丈反。復，扶又反，舊音服，非。大音泰。
		</region>
	</paragraph>
	<paragraph index="182">
		<region typus="comment" subtype="疏" id="1918" explains="1914,1915,1916,1917">
疏「國子」至「之哉」。○正義曰：此一節論重古非今之事。子高之意，人死可惡，故備以衣衾棺椁，欲其深邃，不使人知，今乃反更封壤為墳，而種樹以標之哉！言不可封壤種樹也。國子意在於儉，非周禮之法。○注「怪不」至「周禮」。○正義曰：唐虞以上謂之「大古」，《易．繫辭》云：「古之葬者，厚衣之以薪，不封不樹。」今既封樹，故云「怪不如大古也」。
		</region>
	</paragraph>
	<paragraph index="183">
		<region typus="original" subtype="" id="1919" explains="">
孔子之喪，有自燕來觀者，舍於子夏氏。子夏曰：「聖人之葬人，與人之葬聖人也，子何觀焉？
		</region>
		<region typus="comment" subtype="注" id="1920" explains="1919">
○注：與，及也。○音義：燕，烏田反。
		</region>
		<region typus="original" subtype="" id="1921" explains="">
昔者夫子言之曰：『吾見封之若堂者矣，
		</region>
		<region typus="comment" subtype="注" id="1922" explains="1921">
○注：封，築土為壟。堂形四方而高。○音義：壟，力勇反。
		</region>
		<region typus="original" subtype="" id="1923" explains="">
見若坊者矣，
		</region>
		<region typus="comment" subtype="注" id="1924" explains="1923">
○注：坊形旁殺，平上而長。○音義：坊音防。殺，色戒反，下同。
		</region>
		<region typus="original" subtype="" id="1925" explains="">
見若覆夏屋者矣，
		</region>
		<region typus="comment" subtype="注" id="1926" explains="1925">
○注：覆謂茨瓦也。夏屋，今之門廡也，其形旁廣而卑。○音義：茨，徐在私反，茅覆屋。廡音武。卑如字，又音婢。
		</region>
		<region typus="original" subtype="" id="1927" explains="">
見若斧者矣。
		</region>
		<region typus="comment" subtype="注" id="1928" explains="1927">
○注：斧形旁殺，刃上而長。
		</region>
		<region typus="original" subtype="" id="1929" explains="">
從若斧者焉，
		</region>
		<region typus="comment" subtype="注" id="1930" explains="1929">
○注：孔子以為刃上難登，狹又易為功。○音義：狹，戶甲反。易，以豉反。
		</region>
		<region typus="original" subtype="" id="1931" explains="">
馬鬣封之謂也。』
		</region>
		<region typus="comment" subtype="注" id="1932" explains="1931">
○注：俗間名。○音義：鬣，力輒反。
		</region>
		<region typus="original" subtype="" id="1933" explains="">
今一日而三斬板，而已封。
		</region>
		<region typus="comment" subtype="注" id="1934" explains="1933">
○注：板，蓋廣二尺，長六尺。斬板，謂斷其縮也。三斷止之，旁殺，蓋高四尺，其廣袤未聞也。《詩》云：「縮板以載。」○音義：斷音短，下同。上，時掌反，下「以上」同。廣袤，古曠反，下音茂，徐又亡侯反。
		</region>
		<region typus="original" subtype="" id="1935" explains="">
尚行夫子之志乎哉！」
		</region>
		<region typus="comment" subtype="注" id="1936" explains="1935">
○注：尚，庶幾也。
		</region>
	</paragraph>
	<paragraph index="184">
		<region typus="comment" subtype="疏" id="1937" explains="1919,1920,1921,1922,1923,1924,1925,1926,1927,1928,1929,1930,1931,1932,1933,1934,1935,1936">
疏「孔子」至「乎哉」。○正義曰：此一節論葬夫子封墳之法。○音義：燕國人聞葬聖人，恐有異禮，故從燕來魯觀之。「舍於子夏氏」，舍，住也，燕人來住子夏家也。「子夏曰：聖人之葬人，與人之葬聖人也，子何觀焉」，與，及也。子夏謂燕人云：若聖人葬人，及人葬聖人，皆用一禮，而子遠來，何所觀乎？王肅云：「『聖人葬人與』，屬上句以言。若聖人葬人與，則人庶有異聞，得來觀者；若人之葬聖人，與凡人何異，而子何觀之？然公西赤為志，遍用三王禮，子夏謂葬聖人與凡人不異者，今謂聖凡相葬，禮儀不殊，而孔子葬異此，是賢葬聖師，別自表義，不施世為法，而子夏恐燕人學學此禮，故懸而拒之，云其禮本應如一也。而下又述昔聞夫子見四封之異者，此處可共，是許燕人學之，故備陳其教，以赴遠觀之意。」○「昔者夫子言之曰：吾見封之若堂者矣」，既已語燕人無觀，又此歷述孔子之言者，欲以此語與燕人為法。封謂墳之也，若如堂基，四方而高。○「見若坊者矣」，坊，堤也。堤坊水，上平而兩旁殺，其南北長也。言又見有築墳形如坊者也。「見若覆夏屋者矣」，殷人以來，始屋四阿。夏家之屋，唯兩下而已，無四阿，如漢之門廡。又言見其封墳如覆夏屋，唯兩下而殺，卑而寬廣。又見封如斧之形，其刃向上，長而高也。既言四墳之異，夫子之意，從若斧者焉。以為刃上難登，狹又易為功力。子夏既道從若斧形，恐燕人不識，故舉俗稱馬鬣封之謂也，以語燕人。馬鬷鬣之上，其肉薄，封形似之。○「今一日而三斬板」，子夏前述明夫子語，又引今會古竟，更述其今葬孔子。既是從斧之墳，「今一日」者，謂今作孔子墳，正用一日之功，儉約不假多時。於一日之中而三斬板者，謂作墳法也。築墳之法，所安板側於兩邊，而用繩約板。令立後，復內土於板之上，中央築之，令土與板平，則斬所約板。繩斷，而更置於見築土上，又載土其中，三遍如此，其墳乃成，故云「今一日而三斬板」也。「而己封」者，為三遍設板，築土而止已其封也，故鄭註：「板，蓋廣二尺，長六尺。」板廣二尺，疊側三板，應高六尺，而云「四尺」者，但形旁表漸斂，上狹下舒，如斧刃之形，使三板取高四尺，以合周制也。○「尚行夫子之志乎哉」者，尚，庶幾也。言今一日三斬板，是庶幾慕行於孔子平生所志也，以示燕人。○注「板蓋」至「以載」。○正義曰：知「板，蓋廣二尺」，案《祭義》曰「築宮仞有三尺」，是牆高一丈。《公羊傳》云「五板為堵」，則板廣二尺，故五板高一丈也。知板長六尺者，以《春秋左氏》說雉長三丈，高一丈，《公羊傳》云「五板為堵，五堵為雉」，按五堵而為雉，則堵長六尺，故《詩箋》云「雉長三丈」，則板六尺。知「蓋高四尺」者，以上合葬於防，崇四尺，今葬夫子不可過之，又板廣二尺，三板斜殺，唯高四尺耳。其東西之廣，南北之袤，則未聞也。引《詩》「縮板以載」，是《大雅．綿》之篇也。引之者，證縮為約板之繩。孫毓難云「孔子墓，魯城北門外西，墳四方，前高後下，形似臥斧，高八九尺。今無馬鬣封之形，不止於三板，記似誤」者，孫毓云據當時所見，其墳或後人增益，不與元葬墳同，無足怪也。
		</region>
	</paragraph>
	<paragraph index="185">
		<region typus="original" subtype="" id="1938" explains="">
婦人不葛帶。
		</region>
		<region typus="comment" subtype="注" id="1939" explains="1938">
○注：婦人質，不變重者，至期除之，卒哭變絰而已。
		</region>
	</paragraph>
	<paragraph index="186">
		<region typus="comment" subtype="疏" id="1940" explains="1938,1939">
疏「婦人不葛帶」。○正義曰：此論齊斬婦人帶要絰也。葬後卒哭，變麻易葛，而婦人重要而質，不變所重，故不葛帶。至期除之，卒哭直變絰而已。大功以下輕，至卒哭並變為葛，與男子同。絰，首絰也，婦人輕首重要故也。
		</region>
	</paragraph>
	<paragraph index="187">
		<region typus="original" subtype="" id="1941" explains="">
有薦新，如朔奠。
		</region>
		<region typus="comment" subtype="注" id="1942" explains="1941">
○注：重新物，為之殷奠。
		</region>
	</paragraph>
	<paragraph index="188">
		<region typus="comment" subtype="疏" id="1943" explains="1941,1942">
疏「有薦新，如朔奠」。○正義曰：「薦新「謂未葬中間得新味而薦亡者。「如朔奠」者，謂未葬前月朔大奠於殯宮者。大奠則牲饌豐也，朔禮視大斂，士則特豚三鼎。今若有新物，及五穀始熟，薦於亡者，則其禮牲物如朔之奠也。大夫以上則朔望大奠，若士但朔而不望。
		</region>
	</paragraph>
	<paragraph index="189">
		<region typus="original" subtype="" id="1944" explains="">
既葬，各以其服除。
		</region>
		<region typus="comment" subtype="注" id="1945" explains="1944">
○注：卒哭，當變衰麻者變之。或有除者，不視主人。
		</region>
	</paragraph>
	<paragraph index="190">
		<region typus="comment" subtype="疏" id="1946" explains="1944,1945">
疏「既葬」至「服除」。○正義曰：「既葬謂三月葬竟後至卒哭，重親各隨所受而變服。若三月之親，至三月數滿應除者，葬竟各自除，不待主人卒哭之變，故云「各以其服除」也。
		</region>
	</paragraph>
	<paragraph index="191">
		<region typus="original" subtype="" id="1947" explains="">
池視重霤。
		</region>
		<region typus="comment" subtype="注" id="1948" explains="1947">
○注：如堂之有承霤也。承霤以木為之，用行水，亦宮之飾也。柳，宮象也。以竹為池，衣以青布，縣銅魚焉。今宮中有承霤，云以銅為之。○音義：重，直容反。衣，於既反。
		</region>
	</paragraph>
	<paragraph index="192">
		<region typus="comment" subtype="疏" id="1949" explains="1947,1948">
疏池視重霤。○正義曰：「池「者，柳車之池也。「重霤」者，屋承霤也。以木為之，承於屋霤，入此木中，又從木中而霤於地，故謂此木為「重霤」也。天子則四注，四面為重霤。諸侯四注，重霤則差降，去後，餘三。大夫唯餘前後二，士則唯一在前。而生時既屋有重霤以行水，死時柳車亦象宮室，而在車覆鱉甲之下，牆帷之上，織竹為之，形如籠，衣以青布，以承鱉甲，名之為池。以象重霤方面之數，各視生時重霤。
		</region>
	</paragraph>
	<paragraph index="193">
		<region typus="original" subtype="" id="1950" explains="">
君即位而為椑，
		</region>
		<region typus="comment" subtype="注" id="1951" explains="1950">
○注：椑謂杝棺親尸者。椑，堅著之言也。言天子椑內又有水兕革棺。○音義：椑，蒲歷反，徐戾益反，櫬尸棺。杝音移。著，直略反。兕，徐裡反。
		</region>
		<region typus="original" subtype="" id="1952" explains="">
歲一漆之，
		</region>
		<region typus="comment" subtype="注" id="1953" explains="1952">
○注：若未成然。○音義：漆音七。
		</region>
		<region typus="original" subtype="" id="1954" explains="">
藏焉。
		</region>
		<region typus="comment" subtype="注" id="1955" explains="1954">
○注：虛之不令。○音義：令，力政反，本又作合。
		</region>
	</paragraph>
	<paragraph index="194">
		<region typus="comment" subtype="疏" id="1956" explains="1950,1951,1952,1953,1954,1955">
疏「君即」至「藏焉」。○正義曰：此一節論人君尊，即位得為棺之事。「君」，諸侯也。言諸侯，則王可知也。椑，杝棺也。漆之堅強，甓甓然也。人君無論少長，而體尊備物，故亦即位而造為此棺也。椑謂杝棺親尸者也。古者天子椑內有水兕，而諸侯無，但用杝在內以親尸也。○「歲一漆之」者，雖為尊得造，交未供用，故不欲即成，但每年一漆，示如未成也。唯云漆杝，則知不漆杝棺外屬等。「藏焉」者，棺中不欲空虛，如急有待也。虛之不令也，令，善也。言若虛空，便為不善，故藏物於其中。一本為「虛之不合」者，謂不以蓋合覆其上，既不合覆，不欲令人見，故藏焉。
		</region>
	</paragraph>
	<paragraph index="195">
		<region typus="original" subtype="" id="1957" explains="">
復、楔齒、綴足、飯、設飾、帷堂並作。
		</region>
		<region typus="comment" subtype="注" id="1958" explains="1957">
○注：設飾謂遷尸又加新衣。○音義：楔，悉節反。綴，丁劣反，又音丁衛反。飯，煩晚反，唅也。
		</region>
		<region typus="original" subtype="" id="1959" explains="">
父兄命赴者。
		</region>
		<region typus="comment" subtype="注" id="1960" explains="1959">
○注：謂大夫以上也，士主人親命之。
		</region>
	</paragraph>
	<paragraph index="196">
		<region typus="comment" subtype="疏" id="1961" explains="1957,1958,1959,1960">
疏「復楔」至「赴者」。○正義曰：此一節論始死之事。「復」，招魂也。「楔」，柱也。招魂之後，用角柶柱亡人之齒令開，使含時不閉也。○「綴足」者，復用燕幾綴亡人之足令直，使著屨時不辟戾也。○音義：飯者，飯食也。「設飾」者，謂襲斂遷尸之時，及又加著新衣也。○「帷堂」者，謂小斂時。○「並作」者，作，起為也。自「復」以下，諸事並起以帷堂，故云「並作」。○「父兄命赴者」，亦復後之事。赴謂死者生時於他人有恩識者，今死，則其家宜使人往相赴告也。《士喪禮》則孝子自命赴者，若大夫以上，則父兄命之也。何以然？尊許其病深，故使人代命之也。雖代命之，猶稱孝子名也。
		</region>
	</paragraph>
	<paragraph index="197">
		<region typus="original" subtype="" id="1962" explains="">
君復於小寢、大寢、小祖、大祖、庫門、四郊。
		</region>
		<region typus="comment" subtype="注" id="1963" explains="1962">
○注：尊者求之備也，亦他日所嘗有事。
		</region>
	</paragraph>
	<paragraph index="198">
		<region typus="comment" subtype="疏" id="1964" explains="1962,1963">
疏「君復」至「四郊」。○正義曰：此一節論人君禮備，復處又多。自小寢以下，明招魂處所也。「君」，王侯也。「於小寢」者，前曰廟，後曰寢。《爾雅》云：「室有東西廂曰廟，無東西廂有室曰寢。」此「小寢」者，所謂高祖以下寢也，王侯同。「大寢」謂天子始祖，諸侯大祖也。「小祖」，高祖以下廟也，王侯同。「大祖」，天子始祖，諸侯大祖廟也。兩言於廟，求神備也。《周禮．夏采》「以冕服復於大祖廟」是也。其小廟則祭僕復之，其小寢、大寢則隸僕復之。故《祭僕》云：「復於小廟。」鄭注云：「小廟，高祖以下也。」《隸僕》云：「復於小寢、大寢。」注云：「小寢，高祖以下廟之寢也。始祖曰大寢。」四郊則夏采復之，故《夏采》云：「乘車建綏，復於四郊。」此天子之事也。其諸侯復則小臣，故《喪大記》云「小臣復」。案《周禮．內小臣職》：「小臣上士四人。」案《雜記》云：「復西上。」註：「各如其命數。」上公九命，侯伯七命，則小臣不足，明更有餘官。又復人雖依命數，復處既多，則復人不足，當於此復了，更轉鄉他處。
		</region>
	</paragraph>
	<paragraph index="199">
		<region typus="original" subtype="" id="1965" explains="">
喪不剝奠也與？祭肉也與？
		</region>
		<region typus="comment" subtype="注" id="1966" explains="1965">
○注：剝猶裸也。有牲肉則巾之，為其久設，塵埃加也。脯、醢之奠不巾。○音義：剝，邦角反。與音餘，下同。裸，力果反，謂不巾覆也。埃音哀。
		</region>
	</paragraph>
	<paragraph index="200">
		<region typus="comment" subtype="疏" id="1967" explains="1965,1966">
疏「喪不」至「也與」。○正義曰：此一節論祭肉不可露見之事。剝猶裸露也，言喪奠脯醢，不復設巾，可得裸露。「與」是語辭，謂喪不裸露奠者，為有祭肉也。無祭肉，即得裸露。○注「有牲」至「不巾」。○正義曰：案《士喪禮》小斂，陳一鼎，既斂奠於尸東，祝受巾巾之，是「有牲肉則巾之」也。《士喪禮》又云，始死，脯、醢、醴、酒，奠於尸東，無巾；又殯後朝夕乃奠，醴、酒、脯、醢，如初設，不巾，是脯、醢、醴、酒不巾也。案《既夕禮》柩朝廟，重先，奠從，奠設如初，巾之。此亦脯、醢之奠，巾之者，為其在堂，恐埃塵，故雖脯、醢亦巾之。此文「脯醢之奠不巾」者，據室內也。
		</region>
	</paragraph>
	<paragraph index="201">
		<region typus="original" subtype="" id="1968" explains="">
既殯旬，而布材與明器。
		</region>
		<region typus="comment" subtype="注" id="1969" explains="1968">
○注：木工宜乾臘，且豫成。材，椁材也。○音義：臘音昔。
		</region>
	</paragraph>
	<paragraph index="202">
		<region typus="comment" subtype="疏" id="1970" explains="1968,1969">
疏「既殯」至「明器」。○正義曰：此一節論葬禮須豫備之事。○「既殯旬」，謂殯後十日也。○「而布材與明器」者，「布」，班也。「材」謂椁材也。殯後十日，而班佈告下覓椁材，及送葬明器之材。或云布其木宜乾臘，故豫須暴之也。《士喪禮》筮宅吉，左還椁，獻明器之材於殯門外，是也。
		</region>
	</paragraph>
	<paragraph index="203">
		<region typus="original" subtype="" id="1971" explains="">
朝奠日出，夕奠逮日。
		</region>
		<region typus="comment" subtype="注" id="1972" explains="1971">
○注：陰陽交接，庶幾遇之。○音義：逮音代，或大計反。
		</region>
	</paragraph>
	<paragraph index="204">
		<region typus="original" subtype="" id="1973" explains="">
父母之喪，哭無時，使必知其反也。
		</region>
		<region typus="comment" subtype="注" id="1974" explains="1973">
○注：謂既練，或時為君服金革之事，反必有祭。
		</region>
	</paragraph>
	<paragraph index="205">
		<region typus="comment" subtype="疏" id="1975" explains="1973,1974">
疏「父母」至「反也」。○正義曰：禮哭無時有三種，一是初喪未殯之前，哭不絕聲。二是殯後，除朝夕之外，廬中思憶則哭。三是小祥之後，哀至而哭。或一日二日，而無復朝夕之時也。此云「哭無時」，謂小祥之後也。何以知然？下云「使必知其反」，是其可使之時也。○「使必知其反也」者，「使」謂君使之也。既小祥無哭時，其時可為君所使服金革之事也。反，還也。若為使還家，當必設祭告親之神，令知其反，亦出必告、反必面之義也。○注「謂既練，或時為君服金革之事，反必有祭」者，《禮運》云「三年之喪，期不使」，《公羊傳》亦期不使，是知期內不使，則期外可使也。而《曾子問》云：「卒哭，服金革之事，無辟。」此魯侯有為為之也。《喪大記》云卒哭而服金革之事。鄭云：「權禮也。」是知卒哭而使非正禮也。
		</region>
	</paragraph>
	<paragraph index="206">
		<region typus="original" subtype="" id="1976" explains="">
練，練衣黃裡，縓緣。
		</region>
		<region typus="comment" subtype="注" id="1977" explains="1976">
○注：小祥練冠，練中衣，以黃為內，縓為飾。黃之色卑於纁。縓，纁之類，明外除。○音義：縓，七絹反，淺赤色，今之紅也。緣，悅絹反，下注同。薰，本又作纁，許云反。
		</region>
		<region typus="original" subtype="" id="1978" explains="">
葛要絰，繩屨無絇，角瑱。
		</region>
		<region typus="comment" subtype="注" id="1979" explains="1978">
○注：瑱，充耳也。吉時以玉，人君有瑱。○音義：要絰，一遙反，下注「小要」同；下大結反。絇，其俱反，屨頭飾。瑱，吐練反。
		</region>
		<region typus="original" subtype="" id="1980" explains="">
鹿裘衡長袪。
		</region>
		<region typus="comment" subtype="注" id="1981" explains="1980">
○注：衡當為橫，字之誤也。袪，謂褎緣袂口也。練而為裘，橫廣之，又長之。又為袪，則先時狹短無袪可知。吉時麛裘。○音義：衡，依注作橫，華彭反，下「衡三」同。袪，起魚反，一音丘據反。褎，本又作袖，音徐秀反。袂，面世反。
		</region>
		<region typus="original" subtype="" id="1982" explains="">
袪，裼之可也。
		</region>
		<region typus="comment" subtype="注" id="1983" explains="1982">
○注：裼，表裘也。有袪而裼之，備飾也。《玉藻》曰：「麛裘青犴，褎絞衣以裼之。」鹿裘亦用絞乎？○音義：裼音昔。麛音迷，本又作麑，同，鹿子也。犴音岸，胡地野犬。絞，戶交反。
		</region>
	</paragraph>
	<paragraph index="207">
		<region typus="comment" subtype="疏" id="1984" explains="1976,1977,1978,1979,1980,1981,1982,1983">
疏「練練」至「可也」。○正義曰：「練」，小祥也。小祥而著練冠，練中衣，故曰練也。「練衣」者，練為中衣。「黃裡」者，黃為中衣裡也。正服不可變，中衣非正服，但承衰而已，故小祥而為之黃拾裡也。「縓緣」者，「縓」為淺絳色也，「緣」謂中衣領及褎緣也。裡用黃而領緣用縓者，領緣，外也，明其外除，故飾見外也。「葛要絰」者，亦小祥後事也。小祥，男子去葛絰，唯餘要葛也。○「繩屨」者，謂父喪，菅屨卒哭，受齊衰蒯藨屨，至小祥受大功繩麻屨也。「無絇」，屨頭飾也，吉有，喪無。「角瑱」者，「瑱」，充耳也，人君平常吉用玉為之，以掩於耳。在初喪亦無，至小祥微飾，以角為之。○「鹿裘」者，亦小祥後也。為冬時吉凶衣裡皆有裘，吉時則貴賤有異，喪時則同用大鹿皮為之。鹿色近白，與喪相宜也。○「衡長袪」者，衡，橫也。袪，褎緣口也。小祥之前，裘狹而短袂，又無袪。至小祥稍飾，則更易作橫廣大者也，又長之，又設其袪也。「練而為裘」者，「為」猶作也。前時已有裘，但短小。至小祥，更作大長者，橫廣之，又長之為袪，更新造之，又加此三法也。○「袪，裼之可也」者，「裼」謂裘上又加衣也。吉時裘上皆有裼衣，喪已後，既凶質，雖有裘，裘上未有裼衣。至小祥，裘既橫長，又有袪為吉轉文，故加裼之可也。案如此文，明小祥時外有衰，衰內有練中衣，中衣內有裼衣，裼衣內有鹿裘，鹿裘內自有常著襦衣。○注「黃之」至「外除」。○正義曰：纁是赤色也，其色華美。黃雖是正色，質卑於纁。《爾雅．釋器》云：「一染謂之縓，三染謂之纁。」故言纁類也。華者在外，故云「明外除」。○注「吉時以玉，人君有瑱」。○正義曰：案吉時君大夫士皆有瑱，此唯云「人君有瑱」者，以經云「角瑱」，故鄭云「吉時以玉」，據人君吉時，又云「人君有瑱」，故知人臣凶時無瑱。○注「《玉藻》」至「絞乎」。○正義曰：引《玉藻》者，以此經鹿裘直云「裼之可」，不知裼用何衣。大者曰鹿，小者曰麛，同類之物。麛裘既用絞為裼，則鹿裘亦用絞乎？「乎」者，疑辭。然麛裘用青犴為褎，則鹿裘之褎，亦用青犴也。
		</region>
	</paragraph>
	<paragraph index="208">
		<region typus="original" subtype="" id="1985" explains="">
有殯，聞遠兄弟之喪，雖緦必往；
		</region>
		<region typus="comment" subtype="注" id="1986" explains="1985">
○注：親骨肉也。
		</region>
		<region typus="original" subtype="" id="1987" explains="">
非兄弟，雖鄰不往。
		</region>
		<region typus="comment" subtype="注" id="1988" explains="1987">
○注：疏無親也。
		</region>
		<region typus="original" subtype="" id="1989" explains="">
所識，其兄弟不同居者皆弔。
		</region>
		<region typus="comment" subtype="注" id="1990" explains="1989">
○注：就其家弔之，成恩舊也。
		</region>
	</paragraph>
	<paragraph index="209">
		<region typus="comment" subtype="疏" id="1991" explains="1985,1986,1987,1988,1989,1990">
疏「有殯」至「皆弔」。○正義曰：此一節論哭弔之事。○「所識，其兄弟不同居者皆弔」者，此文連上「有殯」之下，若其骨血兄弟，雖緦必往。若其非兄弟骨血疏外之人，雖鄰不往。今有既非兄弟，又非疏外，平生所共知識，往來同恩好，今若身死者，兄弟雖不同居，亦就往弔之，成其死者之恩舊也。其死者兄弟不同居，尚往弔之，則死者子孫就弔可知，舉疏以見親也。已有殯得弔之者，以其死者與我有恩舊也。皇氏以為別更起文，不連「有殯」之事，「所識」者謂識其死者之兄弟，是小功以下之親，既識兄弟，雖不同居，皆一一就弔之。未知然否，故兩存焉。
		</region>
	</paragraph>
	<paragraph index="210">
		<region typus="original" subtype="" id="1992" explains="">
天子之棺四重
		</region>
		<region typus="comment" subtype="注" id="1993" explains="1992">
○注：，尚深邃也。諸公三重，諸侯再重，大夫一重，士不重。○音義：重，直龍反，注皆同。邃，雖遂反。
		</region>
		<region typus="original" subtype="" id="1994" explains="">
水、兕革棺被之，其厚三寸，
		</region>
		<region typus="comment" subtype="注" id="1995" explains="1994">
○注：以水牛兕牛之革以為棺被。革各厚三寸，合六寸也。此為一重。○音義：被，皮寄皮，注同。厚，胡豆反，度厚薄曰厚，皆同此音。
		</region>
		<region typus="original" subtype="" id="1996" explains="">
杝棺一，
		</region>
		<region typus="comment" subtype="注" id="1997" explains="1996">
○注：所謂椑棺也。《爾雅》曰：「椴，杝。」杝，羊支反，木名。椴，徒亂反。梓棺二，所謂屬與大棺。○音義：梓音子。屬音燭。
		</region>
		<region typus="original" subtype="" id="1998" explains="">
四者皆周。
		</region>
		<region typus="comment" subtype="注" id="1999" explains="1998">
○注：周，幣也。凡棺因能濕之物。○音義：幣，本又作匝。同，子答反。能濕，乃代反。
		</region>
		<region typus="original" subtype="" id="2000" explains="">
棺束縮二衡三，衽每束一。
		</region>
		<region typus="comment" subtype="注" id="2001" explains="2000">
○注：衡亦當為橫。衽，今小要。衽或作漆，或作髹。○音義：衽，而審反，又而鴆反。髹又作魨，許求反。
		</region>
		<region typus="original" subtype="" id="2002" explains="">
柏椁以端長六尺。
		</region>
		<region typus="comment" subtype="注" id="2003" explains="2002">
○注：以端，題湊也。其方蓋一尺。○音義：題，徒低反，頭也。湊，七豆反，聚也。
		</region>
	</paragraph>
	<paragraph index="211">
		<region typus="comment" subtype="疏" id="2004" explains="1992,1993,1994,1995,1996,1997,1998,1999,2000,2001,2002,2003">
疏「天子」至「六尺」。○正義曰：此一節論天子諸侯以下棺椁厚薄長短之事。○「天子之棺四重」者，尊者尚深邃也。四重者，水牛兕牛皮二物為一重也，又杝，為第二重也，又屬為第三重也，又大棺為第四重也。四重凡五物也。以次而差之，上公三重，則去水牛，餘兕、杝、屬、大棺也。侯伯子男再重，又去兕，餘杝、屬、大棺。大夫一重，又去杝，餘屬、大棺也。士不重，又去屬，唯單用大棺也。天子大棺厚八寸，屬六寸，椑四寸，又二皮六寸，合二尺四寸也。上公去水牛之三寸，餘兕、椑、屬、大棺，則合二尺一寸。諸侯又去兕之三寸，餘合一尺八寸也。列國上卿又除椑四寸，餘合一尺四寸也。大夫大棺六寸，屬四寸，合一尺。士則不重，但大棺六寸耳，故庶人四寸矣。而天子卿大夫文不見有通者，云天子卿大夫並與列國咀墁，若天子之士與諸侯大夫同也，喪質不得依吉時祭服也。若吉時祭服，則天子臣與諸侯同。然春秋時多僣，趙簡子言罰乃不設屬、椑，非也。水、兕二皮，並不能厚三寸，故合被之，令各厚三寸也。二皮能濕，故最在裡近尸也。○「杝棺一」者，椴，也。材亦能濕，故次皮也。杝唯一種，故云一也。諸侯無革，則杝親尸也，所謂梓棺也，即前言君即位為椑是也。杝即椴木，鄭引《爾雅》曰：「椴，杝。」一物二名，名椴，又名杝也。○「梓棺二」者，杝棺之外，又有屬棺，屬棺之外，又有大棺。大棺與屬棺並用梓，故云二也，則《喪大記》云：「屬六寸，大棺八寸也。」○「四者皆周」者，四，四重也。周，幣也。謂四重之棺，上下四方，悉周幣也。唯椁不周，下有茵，上有杭席故也。○「棺束」者，古棺木無釘，故用皮束合之。○「縮二」者，縮，縱也。縱束者用二行也。○「衡三」者，橫束者三行也。○「衽每束一」者，衽，小要也。其形兩頭廣，中央小也。既不用釘棺，但先鑿棺邊及兩頭合際處作坎形，則以小要連之，令固棺，並相對，每束之處，以一行之衽連之。若豎束之處，則豎著其衽以連棺。蓋及底之木，使與棺頭尾之材相固。漢時呼衽為小要也。○「柏椁」者，謂為椁用柏也。天子柏，諸侯松，大夫柏，士雜木也。鄭注《方相職》云：「天子椁柏，黃腸為裡，而表以石焉。」○「以端」者，「端」猶頭也。積柏材作椁，並葺材頭也，故云「以端」。○「長六尺」者，天子椁材，每段長六尺而方一尺。天子以下，庶人以上，鄭注《喪大記》具之。○注「衽或作漆，或作髹」。○正義曰：經之「衽」字，諸《禮記》本或有作「漆」字者，或有作「髹」字者。○注「以端」至「一尺」。○正義曰：以此木之端首，題湊向內。知其方蓋一尺者，以庶人四寸之棺，五寸之椁，厚於棺一寸。案《喪大記》「君大棺八寸」，「君」謂諸侯，則天子之大棺，或當九寸，其椁厚一尺，故云「其方蓋一尺」，則椁之厚也。如鄭此言，椁材並皆從下壘至上，始為題湊。湊，向也。言木之頭相鄉而作四阿也。如此乃得椁之厚薄，與棺相準。皇氏以為壘椁材從下即題湊，郭六尺，與椁全不相應，又鄭何云「其方蓋一尺」？皇氏之義非也。
		</region>
	</paragraph>
	<paragraph index="212">
		<region typus="original" subtype="" id="2005" explains="">
天子之哭諸侯也，爵弁絰�衣。
		</region>
		<region typus="comment" subtype="注" id="2006" explains="2005">
○注：服士之祭服以哭之，明為變也。天子至尊，不見尸柩，不弔服，麻不加於采。此言「絰」，衍字也。時人間有弁絰，因云之耳。《周禮》：「王弔諸侯，弁絰緦衰也。」○音義：�，本又作緇，又作純，同，側其反。為，于偽反，下文及注「為其變」皆同。衍，以善反。
		</region>
		<region typus="original" subtype="" id="2007" explains="">
或曰，使有司哭之。
		</region>
		<region typus="comment" subtype="注" id="2008" explains="2007">
○注：非也。哀戚之事不可虛。
		</region>
		<region typus="original" subtype="" id="2009" explains="">
為之不以樂食。
		</region>
		<region typus="comment" subtype="注" id="2010" explains="2009">
○注：蓋謂殯、斂之間。
		</region>
	</paragraph>
	<paragraph index="213">
		<region typus="comment" subtype="疏" id="2011" explains="2005,2006,2007,2008,2009,2010">
疏「天子」至「樂食」。○正義曰：此一節論天子哭諸侯之事。○注「服士」至「衰也」。○正義曰：「天子至尊，不見尸柩，不弔服」者，薨在本國，天子遙哭之，不親見尸柩，不服緦衰。弔而服爵弁�衣，�衣，絲衣也。則諸侯以下，雖不見尸柩，仍弔服也。○「或曰使有司哭之」者，或人云，天子不自哭，但令有司哭之耳。非也。○「為之不以樂食」，此是記者之言，非復或人之說也。天子食有樂，今哭諸侯，故食不復奏樂也。此「不以樂食」者，蓋謂殯斂之間，鄭以意斷不用樂之期也。諸侯五日殯也。然諸侯為其臣，或至葬不食肉，卒哭不舉樂，蓋臣少而巳卑，不得同王也。
		</region>
	</paragraph>
	<paragraph index="214">
		<region typus="original" subtype="" id="2012" explains="">
天子之殯也，菆塗龍輴以椁，
		</region>
		<region typus="comment" subtype="注" id="2013" explains="2012">
○注：菆木以周龍輴，如椁而塗之。天子殯以輴車，畫轅為龍。○音義：菆，才官反。輴，敕倫反。轅音袁。
		</region>
		<region typus="original" subtype="" id="2014" explains="">
加斧於椁上，畢塗屋。
		</region>
		<region typus="comment" subtype="注" id="2015" explains="2014">
○注：斧謂之黼，白黑文也。以剌繡於縿幕，加椁以覆棺，已乃屋其上，盡塗之。○音義：黼音甫。剌，七亦反。縿音消。幕音莫。
		</region>
		<region typus="original" subtype="" id="2016" explains="">
天子之禮也。
		</region>
	</paragraph>
	<paragraph index="215">
		<region typus="comment" subtype="疏" id="2017" explains="2012,2013,2014,2015,2016">
疏「天子」至「禮也」。○正義曰：此一飾論菆塗為古天子殯法也。菆，叢也，謂用木菆棺而四面塗之，故云「菆塗」也。○「龍輴」者，殯時輴車載柩，而畫轅為龍，故云「龍輴」也。○「以椁」者，亦題湊菆木，像椁之形，故云「以椁」。○「加斧於椁上」者，「斧」謂繡覆棺之衣為斧文也。先菆四面為椁，使上與棺齊，而上猶開也。以棺衣從椁上入覆於棺，故云「加斧於椁上」也。○「畢塗屋」者，畢，盡也。斧覆既竟，又四注為屋，覆上而下，四面盡塗之也。故云「畢塗屋」。鄭云「菆木以周龍輴」者，謂叢眾木直壘，周龍輴至上乃題湊，則諸侯至上，不題湊也。
		</region>
	</paragraph>
	<paragraph index="216">
		<region typus="original" subtype="" id="2018" explains="">
唯天子之喪，有別姓而哭。
		</region>
		<region typus="comment" subtype="注" id="2019" explains="2018">
○注：使諸侯同姓、異姓、庶姓，相從而為位，別於朝覲來時，朝覲爵同同位。○音義：別，彼列反，注同。朝，直遙反，下同。
		</region>
	</paragraph>
	<paragraph index="217">
		<region typus="comment" subtype="疏" id="2020" explains="2018,2019">
疏「唯天」至「而哭」。○正義曰：此一節論哭天子之事，各依文解之。○注「使諸」至「同位」。○正義曰：「異姓「者，鄭注《周禮》云：「王昏姻甥舅。」「庶姓」者，謂與王無親者。此言「朝覲爵同同位」，則不分別同姓異姓。然《覲禮》：「諸侯受捨於朝，同姓西面，異姓東面。」鄭注云：「分別同姓異姓，受之將有先後也。」與此不同者，《覲禮》先公而後侯，先侯而後伯，是亦爵同同位，但就同姓之中，先爵尊耳，與此無別。
		</region>
	</paragraph>
	<paragraph index="218">
		<region typus="original" subtype="" id="2021" explains="">
魯哀公誄孔丘曰：「天不遺耆老，莫相予位焉。嗚呼哀哉！尼父！」
		</region>
		<region typus="comment" subtype="注" id="2022" explains="2021">
○注：誄其行以為謚也。莫，無也。相，佐也。言孔子死，無佐助我處位者。尼父，因且字以為之謚。○音義：誄，力軌反。耆，巨支反。相，息亮反，注同。父音甫。行，下孟反。
		</region>
	</paragraph>
	<paragraph index="219">
		<region typus="comment" subtype="疏" id="2023" explains="2021,2022">
疏「魯哀」至「尼父」。○正義曰：此一節論哀公誄孔子之事。孔子以哀公十六年夏四月已丑日卒，哀公欲為作謚。作謚宜先列其生時行狀，謂之為誄。○「曰天不遺耆老，莫相予位焉」者，作誄辭也。遺，置也。「耆老」謂孔子也。莫，無也。相，佐也。言上天不置孔子，故無復佐助我處於位也。○「嗚呼哀哉」，傷痛之辭也。○「尼父」，「尼」則謚也。父且字甫，是丈夫之美稱，稱字而呼之「尼父」也。
		</region>
	</paragraph>
	<paragraph index="220">
		<region typus="original" subtype="" id="2024" explains="">
國亡大縣邑，公、卿、大夫、士皆厭冠，哭於大廟三日，君不舉。
		</region>
		<region typus="comment" subtype="注" id="2025" explains="2024">
○注：軍敗失地，以喪歸也。厭冠，今喪冠，其服未聞。○音義：大縣，郡縣之縣。厭，於葉反，注同。大音泰。
		</region>
		<region typus="original" subtype="" id="2026" explains="">
或曰，君舉而哭於后土。
		</region>
		<region typus="comment" subtype="注" id="2027" explains="2026">
○注：后土，社也。
		</region>
	</paragraph>
	<paragraph index="221">
		<region typus="comment" subtype="疏" id="2028" explains="2024,2025,2026,2027">
疏「國亡」至「后土」。○正義曰：此一節論人君為國致憂之事。○「國亡大縣邑」者，亡，失也。國之軍敗，亡失土邑也。○「公卿大夫、士皆厭冠，哭於大廟三日」者，公，孤也。《士喪禮》云：「公卿大夫繼主人。」鄭云：「公，大國之孤四命者是也。」厭冠，喪冠也。國既失地，是諸侯無德所招，故諸臣皆著喪冠而哭於君之大廟三日也。失地為先祖所哀，故在廟也。○「君不舉」者，舉謂舉樂也。臣入廟三日哭，故君亦三日不舉樂也。「或曰，君舉而哭於后土」者，后土，社也。又有或者言亦舉樂，而自於社中哭之，社主土故也。然二處之哭，鄭皆不非，未知孰是。庾蔚云：「舉者謂舉饌。」引《周禮．膳夫》：「王日一舉」，又「王齊日三舉」。注云：「殺牲盛饌曰舉。」案庾蔚及前通合而為用也。
		</region>
	</paragraph>
	<paragraph index="222">
		<region typus="original" subtype="" id="2029" explains="">
孔子惡野哭者。
		</region>
		<region typus="comment" subtype="注" id="2030" explains="2029">
○注：為其變眾。《周禮》：「銜枚氏掌禁野叫呼、歎呼於國中者、行歌哭於國中之道者。」○音義：惡，烏路反。銜枚，上音鹹，下木杯反。呼，火故、火胡二反。
		</region>
	</paragraph>
	<paragraph index="223">
		<region typus="comment" subtype="疏" id="2031" explains="2029,2030">
疏「孔子惡野哭者」。○正義曰：哭非其地謂之野，為變眾，故惡之也。
		</region>
	</paragraph>
	<paragraph index="224">
		<region typus="original" subtype="" id="2032" explains="">
未仕者不敢稅人，如稅人，則以父兄之命。
		</region>
		<region typus="comment" subtype="注" id="2033" explains="2032">
○注：不專家財也。稅謂遺於人。○音義：稅，始銳反，謂以物遺人也。遺，維季反。
		</region>
	</paragraph>
	<paragraph index="225">
		<region typus="comment" subtype="疏" id="2034" explains="2032,2033">
疏「未仕」至「之命」。○正義曰：此論人子之法也。「稅人」謂以物遺人也。未仕未尊，則亦不敢專家財餉人也。「如稅人」，謂已仕者也，雖得遺人，亦當必稱父兄以將遺之。
		</region>
	</paragraph>
	<paragraph index="226">
		<region typus="original" subtype="" id="2035" explains="">
士備入而后朝夕踊。
		</region>
		<region typus="comment" subtype="注" id="2036" explains="2035">
○注：備猶盡也。國君之喪，嫌主人哭，入則踴。
		</region>
	</paragraph>
	<paragraph index="227">
		<region typus="comment" subtype="疏" id="2037" explains="2035,2036">
疏「士備」至「夕踴」。○正義曰：此一節論君喪，群臣朝夕哭踴之事。備，盡也。國君喪，群臣則朝夕即位哭踴。嗣君孝子雖先入即位哭，必待諸臣皆入列位畢後，乃俱踴者也。士卑最後，故舉士入為畢也。所入有前後，而相待踴者，孝子哀深，故前入也，踴須相視為節，故俟齊也。
		</region>
	</paragraph>
	<paragraph index="228">
		<region typus="original" subtype="" id="2038" explains="">
祥而縞。
		</region>
		<region typus="comment" subtype="注" id="2039" explains="2038">
○注：縞冠，素紕也。○音義：縞，古老反，注同。紕，避支反。
		</region>
		<region typus="original" subtype="" id="2040" explains="">
是月禫，徙月樂。
		</region>
		<region typus="comment" subtype="注" id="2041" explains="2040">
○注：言禫明月可以用樂。○音義：禫，大感反。樂音岳。
		</region>
	</paragraph>
	<paragraph index="229">
		<region typus="comment" subtype="疏" id="2042" explains="2038,2039,2040,2041">
疏「祥而」至「月樂」。○正義曰：祥，大祥也。「縞」謂縞冠，大祥日著之，故《小記》除成喪者，其祭朝服縞冠是也。○「是月禫，徙月樂」者，《鄭志》曰：「既禫徙月而樂作，禮之正也。孔子五日彈琴，自省樂，哀未忘耳。逾月可以歌，皆自身逾月所為也。此非當月所受樂名。既禫，始得備樂，而在心猶未忘能歡，徙月之樂極歡也。哀殺有漸，是以樂亦隨之也。」
		</region>
	</paragraph>
	<paragraph index="230">
		<region typus="original" subtype="" id="2043" explains="">
君於士有賜帟。
		</region>
		<region typus="comment" subtype="注" id="2044" explains="2043">
○注：帟，幕之小者，所以承塵，賜之則張於殯上。大夫以上，幕人職供焉。○音義：帟音亦。共音恭，本亦作供。
		</region>
	</paragraph>
	<paragraph index="231">
		<region typus="comment" subtype="疏" id="2045" explains="2043,2044">
疏「君於士有賜帟」。正義曰：賜，惠賜也。帟者，幕之小者也。大夫以上喪，則幕人職供之也。士唯有君恩賜之，乃得有帟也。
		</region>
	</paragraph>
</text>
