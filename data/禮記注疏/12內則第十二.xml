<?xml version='1.0' encoding='UTF-8'?>
<text title="禮記注疏" section="內則第十二" juan="12" original_title="禮記">
	<paragraph index="0">
		<region typus="original" subtype="" id="6141" explains="">
後王命冢宰，降德於眾兆民。
		</region>
		<region typus="comment" subtype="注" id="6142" explains="6141">
○注：後，君也。德，猶教也。萬億曰兆，天子曰兆民，諸侯曰萬民。《周禮》：冢宰掌飲食，司徒掌十二教。今一云「冢宰」，記者據諸侯也。諸侯並六卿為三，或兼職焉。○音義：後王，鄭云：「後，君也，謂諸侯也。王，天子也。」盧云：「後，王后也。王，天子也。」孫炎、王肅云：「後王，君王也。」並，必政反。兼，如字，一音古念反。
		</region>
	</paragraph>
	<paragraph index="1">
		<region typus="comment" subtype="疏" id="6143" explains="6141,6142">
疏「後王」至「兆民」。○正義曰：此一經論子事父母，由此後王之教使之然，故先云施教之法。○「後王」者，後，君也。君謂諸侯，王謂諸侯，王謂天子，不先云「王」者，辟天子妃後之嫌，故言「後王」也。○「命冢宰」者，若天子，則天官為冢宰，若諸侯，則司徒為冢宰。今記者據諸侯為文，命此司徒之冢宰。○「降德於眾兆民」者，降，下也；德，教也。諸侯命冢宰降下教令於群眾兆民也。既據諸侯，當云萬民。而云「兆民」者，此經雖以諸侯為主，雜以天子言之，故又稱「王」，又稱「兆民」也。○注「後君」至「職焉」。○正義曰：「後，君也」，《釋詁》文。云「萬億曰兆」者，依如算法，億之數有大小二法，其小數以十為等，十萬為億，十億為兆也。其大數以萬為等，萬至萬，是萬萬為億，又從億而數至萬億曰兆，億億曰秭，故《詩．頌》毛傳云：「數萬至萬曰億，數億至億曰秭。」兆在億秭之間，是大數之法。鄭以此據天子天下之民，故以大數言之。《詩．魏風》刺在位貪殘，魏國褊小，不應過多，故以小數言之，故云「十萬曰億」。云「天子曰兆民，諸侯曰萬民」者，閔元年《左傳》文。《周禮》是天子之法，每云萬民者，據畿內言之，或可通稱也。鄭引此者，明天子、諸侯之異。經云「兆民」，互明天子也。云「《周禮》：冢宰掌飲食，司徒掌十二教」者，欲明飲食、教令，所掌各有別官，不得獨云冢宰。云「今一云『冢宰』，記者據諸侯也」者，今此《內則》之篇，既有飲食，又有教令，則經文當云命冢宰、司徒，兩官備言之。今唯一云「冢宰」，不兼言「司徒」者，是司徒兼冢宰之事，故云記者據諸侯而言之。云「諸侯並六卿為三，或兼職焉」者，此明司徒兼冢宰之事，意疑而不定，故稱或焉。盧氏云：後謂天子之妃者不定。后妃唯主內事，不得降德於眾兆民。孫炎、王肅皆云：後王，君王，謂天子也。此經論教訓法則是司徒所掌，不可獨據冢宰。盧與孫、王之說，其義皆非，故鄭以為據諸侯言也，但雜陳王事耳。
		</region>
	</paragraph>
	<paragraph index="2">
		<region typus="original" subtype="" id="6144" explains="">
子事父母，雞初鳴，咸盥、漱，櫛、縰、笄、總，拂髦、冠、緌、纓、端、韠、紳，搢笏。
		</region>
		<region typus="comment" subtype="注" id="6145" explains="6144">
○注：咸，皆也。縰，韜髪者也。總，束髮也，垂後為飾。拂髦，振去塵著之；髦用髪為之，像幼時鬌，其制未聞也。緌，纓之飾也。端，玄端，士服也；庶人深衣。紳，大帶，所以自紳約也。搢猶扱也，扱笏於紳。笏，所以記事也。○音義：盥音管，洗手。漱，所救反，徐素遘反，漱，漱口也，下同。櫛，側乙反，梳也。縰，所買反，徐所綺反，黑繒韜髪。笄，古兮反。總，子孔反。髦音毛。緌，耳佳反。韠音必。紳音申。搢，徐音箭，又如字，音晉，插也。笏音忽。韜，吐刀反。去，起呂反。著，丁略反，下文及注同。鬌，多果反。扱，本又作「捷」，又作「插」，初洽反，徐采協反。
		</region>
		<region typus="original" subtype="" id="6146" explains="">
左右佩用，
		</region>
		<region typus="comment" subtype="注" id="6147" explains="6146">
○注：自佩也。必佩者，備尊者使令也。○音義：令，力呈反。
		</region>
		<region typus="original" subtype="" id="6148" explains="">
左佩紛帨、刀、礪、小觿、金燧，
		</region>
		<region typus="comment" subtype="注" id="6149" explains="6148">
○注：紛帨，拭物之佩巾也，今齊人有言紛者。刀、礪，小刀及礪礱也。小觿，解小結也，觿貌如錐，以象骨為之。金燧，可取火於日。○音義：紛，芳云反，或作「帉」，同。帨，始銳反，佩巾也。觿，許規反，本或作「鑴」，音同，解結錐。燧音遂，火鏡。拭音拭。礱，力工反。
		</region>
		<region typus="original" subtype="" id="6150" explains="">
右佩、玦、捍、管、遰、大觿、木燧。
		</region>
		<region typus="comment" subtype="注" id="6151" explains="6150">
○注：捍，謂拾也，言可以捍弦也。管，筆彄也。遰，刀鞞也。木燧，鑽火也。○音義：捍，戶旦反，謂射捍。遰，時世反，徐作「滯」。彄，苦侯反。鞞，必頂反。鑽，子官反。偪，偪，行縢。○音義：逼本又作「幅」，彼力反。縢，徒登反。
		</region>
		<region typus="original" subtype="" id="6152" explains="">
屨、著綦。
		</region>
		<region typus="comment" subtype="注" id="6153" explains="6152">
○注：綦，屨系也。○音義：屨，九具反。綦，其記反，注及下同。
		</region>
	</paragraph>
	<paragraph index="3">
		<region typus="comment" subtype="疏" id="6154" explains="6144,6145,6146,6147,6148,6149,6150,6151,6152,6153">
疏「子事」至「著綦」。○正義曰：自此以下，至「不敢私祭」以上，總論在內法則。子事父母，婦事舅姑，男女出入之禮，長幼相事之法，其文既多，各隨事節而解之。自「子」至「著綦」以上，還論子事父母之法也。此子謂男子，知者，以經云「端、韠、紳、搢笏」故也。「咸盥、漱」者，盥謂洗手，漱謂漱口。此據年稍長者，若其孺子，則晏起，而不能雞初鳴也。「笄」者，著縰既畢，以笄插之。熊氏云：「此笄謂安髻之笄，以縰韜髪作髻，既訖，橫施此笄於髻中以固髻也。」故《士喪禮》云：「笄用桑，長四寸，纋中。」是也。纋中謂殺其中使細，非固冠之笄，故文在冠上，且玄冠有纓，約《士冠禮》「有纓者無笄」。《問喪》云：「親始死雞斯之時，去玄冠而有笄縰。」是知笄縰不得為冠。「總」者，裂練繒為之，束髮之本，垂餘於髻後，故以為飾也。此經所陳，皆依事先後。櫛訖加縰，縰訖加笄，笄訖加總，然後加髦，著冠，冠畢，然後服玄端著韠，又加大帶也。○「左佩紛帨、刀礪、小觿、金燧」者，皇氏云：「左旁用力不便，故佩小物。」○「右佩玦、捍、管、遰、大觿、木燧」者，皇氏云：「以右廂用力為便，故佩大物。」○注「縰韜」至「事也」。○正義曰：縰，韜髪者也。《士冠禮》云：「緇纚長六尺。」鄭云：「纚一幅長六尺，足以韜髪而結之矣。」盧云：「所以裹髻承冠，以全幅疊而用之。」未知孰是，盧說為優。云「緌，纓之飾也」者，結纓頷下以固冠，結之餘者，散而下垂，謂之緌。云「端，玄端，士服也」者，《特牲禮》：「士祭服玄端。」故云「士服也」。云「庶人深衣」者，以深衣是服之最下者，庶人是人之賤者，故知服深衣也。云「紳，大帶」者，其制備於《玉藻》。云「笏，所以記事也」者，《玉藻》文，其制亦備於《玉藻》。○注「紛帨」至「於日」。○正義曰：鄭恐人不識佩巾，當鄭之時，齊人呼佩巾為紛，故鄭指而言之。云「今齊人有言紛者」是也。云「刀、礪，小刀及礪礱也」者，鄭恐刀、礪是一物，故明之云「小刀及礪礱也」。知小刀者，與小觿連文，故知也。○注「捍謂」至「火也」。○正義曰：拾，斂也。故《鄉射》、《大射》將射謂之「遂」，射罷謂之「拾」。拾是收斂之意也。云「遰，刀鞞也」者，此刀大於左廂刀也。云「木燧，鑽火也」者，皇氏云：晴則以金燧取火於日，陰則以木燧鑽火也。○注「綦，屨系也」。○正義曰：皇氏云：屨頭施系以為行戒。未知然否。或可著屨之時，屨上自有系，以結於足也。故鄭注《士冠禮》「黑屨青絇」云「絇之言拘也」，以為行戒。
		</region>
	</paragraph>
	<paragraph index="4">
		<region typus="original" subtype="" id="6155" explains="">
婦事舅姑，如事父母，雞初鳴，咸盥、漱，櫛、縰、笄、總，衣紳。
		</region>
		<region typus="comment" subtype="注" id="6156" explains="6155">
○注：笄，今簪也。衣紳，衣而著紳。○音義：如父母，一本作「如事父母」。衣紳，如字，又於既反，注同。簪，徐側林反，又作南反。
		</region>
		<region typus="original" subtype="" id="6157" explains="">
左佩紛帨、刀礪、小觿、金燧，右佩箴、管、線、纊、施縏袠，大觿、木燧，
		</region>
		<region typus="comment" subtype="注" id="6158" explains="6157">
○注：縏，小囊也。縏袠言「施」，明為箴、管、線、纊有之。○音義：箴，之林反。線，本又作線，息賤反。纊音曠。縏，字又作槃，同步干反。袠，陳乙反，又作袠。囊，奴郎反，又作橐，徐音託。明，為，于偽反。
		</region>
		<region typus="original" subtype="" id="6159" explains="">
衿纓、綦屨。
		</region>
		<region typus="comment" subtype="注" id="6160" explains="6159">
○注：衿猶結也。婦人有纓，示系屬也。○音義：衿嬰，本又作紟，其鴆反，注同；嬰又作纓。
		</region>
	</paragraph>
	<paragraph index="5">
		<region typus="comment" subtype="疏" id="6161" explains="6155,6156,6157,6158,6159,6160">
疏「婦事」至「綦屨」。○正義曰：此一節論女事父母，婦事舅姑所服之衣，所佩之物，皆異於男子之事。各依文解之。○注「笄今」至「著紳」。○正義曰：云：「笄，今簪也」者，謂婦人之笄異於上男子笄縰，故於此始云「笄，今之簪也。則與《士冠禮》男子爵弁笄、皮弁笄同。故鄭注《冠禮》亦云「笄，今之簪也」。則喪服女子吉笄尺二寸也。云「衣紳，衣而著紳」者，鄭恐經云「衣紳」，謂衣著此紳，故云「衣而著紳」，謂加玄端綃衣而後著紳帶，此異於男子，故不有冠緌端韡紳搢笏之屬。○注「縏小」至「有之」。○正義曰：熊氏云：「袠，刺也。以針刺袠而為縏囊，故云縏袠也。餘物皆不言施，獨於箴、管、線、纊之下而言施縏袠，明為四物而施矣。○注「衿猶」至「屬也」。○正義曰：按鄭注《昏禮》云「婦人十五許嫁，笄而禮之」，因著纓，明有系，蓋以五采為之，其制未聞。鄭注《昏禮》既云「笄而著纓」，則未笄無纓也。下「男女未冠笄」，亦云「衿纓」者，彼未冠笄之纓用之以佩容臭，故下注云「容臭香物，以纓佩之」，故童子男女皆有之，與此婦人既笄之纓別也。
		</region>
	</paragraph>
	<paragraph index="6">
		<region typus="original" subtype="" id="6162" explains="">
以適父母舅姑之所。
		</region>
		<region typus="comment" subtype="注" id="6163" explains="6162">
○注：適，之。
		</region>
		<region typus="original" subtype="" id="6164" explains="">
及所，下氣怡聲，問衣燠寒，疾痛苛癢，而敬抑搔之。
		</region>
		<region typus="comment" subtype="注" id="6165" explains="6164">
○注：怡，說也。苛，疥也。抑，按。搔，摩也。○音義：燠，本又作奧，同於六反，暖也。苛音何。養，本又作癢，以想反。搔，素刀反。說音悅。疥音界。《說文》云：「瘙，癢也。」
		</region>
		<region typus="original" subtype="" id="6166" explains="">
出入則或先或後，而敬扶持之。
		</region>
		<region typus="comment" subtype="注" id="6167" explains="6166">
○注：先後之，隨時便也。○音義：便，婢面反。
		</region>
		<region typus="original" subtype="" id="6168" explains="">
進盥，少者奉槃，長者奉水，請沃盥，盥卒，授巾。
		</region>
		<region typus="comment" subtype="注" id="6169" explains="6168">
○注：槃，承盥水者。巾以帨手。○音義：少，詩召反，後皆同。奉，芳勇反，本或作捧，下同。長，丁丈反，後皆同。帨，始銳反，拭手也，本又作脫，同。
		</region>
		<region typus="original" subtype="" id="6170" explains="">
問所欲而敬進之，柔色以溫之。
		</region>
		<region typus="comment" subtype="注" id="6171" explains="6170">
○注：溫，藉也。承尊者必和顏色。○音義：溫，本又作帉，又作慍，同於運反，注同。藉，字夜反。
		</region>
		<region typus="original" subtype="" id="6172" explains="">
饘、酏、酒、醴、芼、羹、菽、麥、蕡、稻、黍、粱、秫唯所欲。
		</region>
		<region typus="comment" subtype="注" id="6173" explains="6172">
○注：酏，粥也。芼，菜也。蕡，熬枲實。○音義：饘，之然反，厚粥也。酏，羊皮反，薄粥也。芼，毛報反。蕡，字又作黂，扶云反，徐扶畏反，大麻子，注同。梁音良。秫音述。粥，之六反，又羊六反。熬，五羔反。枲，思裡反。
		</region>
		<region typus="original" subtype="" id="6174" explains="">
棗、栗、飴、蜜以甘之，堇、荁、枌、榆、免、薧、滫、瀡以滑之，脂、膏以膏之。
		</region>
		<region typus="comment" subtype="注" id="6175" explains="6174">
○注：謂用調和飲食也。荁，堇類也。冬用堇，夏用荁。榆白曰枌。免，新生者。薧，乾也。秦人溲曰滫，齊人滑曰瀡也。○音義：飴，羊之反，餳也。堇音謹，菜也。荁音丸，似堇而葉大也。枌，扶云反。免音問，注同。薧，字又作稿，苦老反。滫，思酒反，溲也。瀡音髓，滑也。滑，胡八反，又於八反，諸卷皆同。膏之，古報反。調，如字，又徒弔反。和如字，又胡臥反。夏用，戶嫁反。溲，所九反。
		</region>
		<region typus="original" subtype="" id="6176" explains="">
父母、舅姑必嘗之而後退。
		</region>
		<region typus="comment" subtype="注" id="6177" explains="6176">
○注：敬也。
		</region>
	</paragraph>
	<paragraph index="7">
		<region typus="comment" subtype="疏" id="6178" explains="6162,6163,6164,6165,6166,6167,6168,6169,6170,6171,6172,6173,6174,6175,6176,6177">
疏「以適」至「後退」。○正義曰：此一節論子事父母，婦事舅姑，至其處所奉扶沃盥之儀，奉進酒醴膳羞之事。各依文解之。○注「苛，疥也」。○正義曰：「苛，疥」者，以其「苛」與「癢」共文，故知「苛，疥也」。○注「溫，藉也」。○正義曰：藉者，所以承藉於物，言子事父母，當和柔顏色，承藉父母，若藻藉承玉然。○注「酏粥」至「枲實」。○正義曰：酏既為粥，粥是薄者，則饘為厚者，故《左傳》云：「饘於是。」注云：「饘，鬻也。」《爾雅．釋言》云：「糊，饘也。」郭景純謂糜也。「芼，菜」者，按《公食大夫禮》三牲皆有芼者，「牛藿、羊苦、豕薇」也。是芼乃為菜也。用菜雜肉為羹。云「蕡，熬枲實」者，《釋草》云：「黂，枲實也。」此中菽豆以下，供尊者所食，悉皆須孰，或煮或熬，故云「熬，枲實」也。○「棗栗」至「膏之」，以「甘之」者，謂以此棗栗飴蜜以和甘飲食。○「以滑之」者，謂用堇用荁，及枌、榆，及新生乾薧相和，滫瀡之，令柔滑之。○「脂、膏以膏之」者，凝者為脂，釋者為膏，以膏沃之，使之香美。此等總謂調和飲食也。○注「冬用」至「瀡之」。○正義曰：按《士虞禮記》「夏用葵，冬用荁」，鄭玄云：「荁，堇類也，乾則滑，夏秋用生葵，冬春用乾荁。」與此不同者，此經「堇」「荁」相對，故「冬用堇，夏用荁」。《士虞禮》「葵」與「荁」相對，故「夏用葵，冬用荁也。所對不同，故注有異。云「榆白曰枌」者，《釋木》云：「榆白，枌。」孫炎云：「榆白者名枌。」郭景純曰：「枌，榆，先生葉，卻著莢皮，色白。」云「免，新生者。薧，乾也」者。按《庖人》云：「共鮮、薧之物。」鮮、薧相對，此經以「免」對「薧」，薧既是乾，故知免為新生。凡免、薧於《周禮》後因為言，熊氏、皇氏皆失云「文承堇、荁、枌、榆之下，據堇、荁等為免、薧」。義或為然。
		</region>
	</paragraph>
	<paragraph index="8">
		<region typus="original" subtype="" id="6179" explains="">
男女未冠笄者，雞初鳴，咸盥、漱、櫛、縰、拂髦；總角、衿纓，皆佩容臭，
		</region>
		<region typus="comment" subtype="注" id="6180" explains="6179">
○注：總角，收髮結之。容臭，香物也，以纓佩之，為迫尊者，給小使也。○音義：冠，古亂反。為迫，于偽反。
		</region>
		<region typus="original" subtype="" id="6181" explains="">
昧爽而朝，
		</region>
		<region typus="comment" subtype="注" id="6182" explains="6181">
○注：後成人也。○音義：朝，直遙反，下「而朝」同。後，如字，徐胡豆反，下同。
		</region>
		<region typus="original" subtype="" id="6183" explains="">
問：「何食飲矣？」若已食則退，若未食，則佐長者視具。
		</region>
		<region typus="comment" subtype="注" id="6184" explains="6183">
○注：具，饌也。
		</region>
	</paragraph>
	<paragraph index="9">
		<region typus="comment" subtype="疏" id="6185" explains="6179,6180,6181,6182,6183,6184">
疏「男女」至「視具」。○正義曰：此一節論未冠笄者事親之禮。○注「容臭」至「使也」。○正義曰：臭謂芬芳，臭物謂之容者，庾氏云：「以臭物可以脩飾形容，故謂之容臭。以纓佩之者，謂纓上有香物也。」
		</region>
	</paragraph>
	<paragraph index="10">
		<region typus="original" subtype="" id="6186" explains="">
凡內外，雞初鳴，咸盥、漱、衣服，斂枕簟，灑掃室堂及庭，布席，各從其事。
		</region>
		<region typus="comment" subtype="注" id="6187" explains="6186">
○注：斂枕簟者，不使人見已褻者。簟，席之親身也。○音義：衣，如字，又於既反。簟，徒玷反。灑，本又作酒。所買反，又所賣反。埽，素報反。
		</region>
		<region typus="original" subtype="" id="6188" explains="">
孺子蚤寢晏起，唯所欲，食無時。
		</region>
		<region typus="comment" subtype="注" id="6189" explains="6188">
○注：又後未成人者，孺子，小子也。○音義：孺，如樹反。蚤音早。
		</region>
	</paragraph>
	<paragraph index="11">
		<region typus="comment" subtype="疏" id="6190" explains="6186,6187,6188,6189">
疏「凡內」至「無時」。○正義曰：此一經總論子婦之外卑賤之人，爰及僕隸之等，故云「斂枕簟，灑掃室堂及庭，布席」之屬。
		</region>
	</paragraph>
	<paragraph index="12">
		<region typus="original" subtype="" id="6191" explains="">
由命士以上，父子皆異宮，昧爽而朝，慈以旨甘。日出而退，各從其事。日入而夕，慈以旨甘。
		</region>
		<region typus="comment" subtype="注" id="6192" explains="6191">
○注：異宮，至敬也。慈，愛敬進之。日出乃從事，食祿不免農也。○音義：士以上，「以」或作「已」；上，時掌反，後放此。
		</region>
	</paragraph>
	<paragraph index="13">
		<region typus="comment" subtype="疏" id="6193" explains="6191,6192">
疏「由命」至「旨甘」。○正義曰：此一經論命士以上事親，異於命士以下之禮。
		</region>
	</paragraph>
	<paragraph index="14">
		<region typus="original" subtype="" id="6194" explains="">
父母舅姑將坐，奉席請何鄉；將衽，長者奉席請何趾，少者執床與坐。
		</region>
		<region typus="comment" subtype="注" id="6195" explains="6194">
○注：將衽，謂更臥處。○音義：奉，芳勇反，下同。鄉，許亮反。衽，而鴆反，又而甚反，臥席也。止，本又作趾，足也。處，昌慮反。
		</region>
		<region typus="original" subtype="" id="6196" explains="">
御者舉几，斂席與簟，縣衾，篋枕，斂簟而襡之。
		</region>
		<region typus="comment" subtype="注" id="6197" explains="6196">
○注：須臥乃敷之也。襡，韜也。○音義：縣音玄。篋，口協反。襡音獨。
		</region>
	</paragraph>
	<paragraph index="15">
		<region typus="comment" subtype="疏" id="6198" explains="6194,6195,6196,6197">
疏「父母」至「襡之」。○正義曰：此一節論父母舅姑將坐將臥奉席之禮。及未臥之前，且斂枕簟衾篋舉藏，須臥乃鋪。○「御者舉几」者，謂早旦親起之後，侍御之人則奉舉其幾，以進尊者，使馮之。○「斂席與簟」者，斂此所臥在下大席，與上襯身之簟，又縣其所臥之衾，以篋貯所臥之枕也。○「斂簟而襡之」者，簟既襯身，恐其穢污，故斂此細簟以襡韜之，言簟則韜藏，席則否。
		</region>
	</paragraph>
	<paragraph index="16">
		<region typus="original" subtype="" id="6199" explains="">
父母舅姑之衣、衾、簟、席、枕、几不傳；杖、屨祇敬之，勿敢近
		</region>
		<region typus="comment" subtype="注" id="6200" explains="6199">
○注：；傳，移也。○音義：傳，丈專反，注同。近，附近之近。
		</region>
		<region typus="original" subtype="" id="6201" explains="">
敦、牟、卮、匜，非餕莫敢用。
		</region>
		<region typus="comment" subtype="注" id="6202" explains="6201">
○注：餕乃用之。牟讀曰鍪也。卮、匜，酒漿器。敦、牟，黍稷器也。○音義：敦音對，又丁雷反。牟，木侯反，齊人呼土釜為牟。卮音支。匜，羊支反。一音以氏反，杜預注《左傳》云：「沃，盥器也。」餕音俊。鍪，字又作蝥，木侯反。
		</region>
		<region typus="original" subtype="" id="6203" explains="">
與恒食飲，非餕莫之敢飲食。
		</region>
		<region typus="comment" subtype="注" id="6204" explains="6203">
○注：餕乃食之。恒，常也，旦夕之常食。
		</region>
	</paragraph>
	<paragraph index="17">
		<region typus="comment" subtype="疏" id="6205" explains="6199,6200,6201,6202,6203,6204">
疏「父母」至「飲食」。○正義曰：此一節論父母舅姑所服用之物，子婦不得輒用，所恒飲食之饌，不得輒食。○「衣、衾、簟、席、枕、幾不傳」者，侍御之人，停貯常處，子婦不得輒更傳移，令鄉他處。○「杖、屨祇敬之，勿敢近者，杖、屨是尊者服御之重，彌須恭敬，故云「祇敬之」，勿敢逼近也。○「與恒食飲，非餕莫之敢飲食」者，與，及也。接上「敦牟」之文，非但不敢用，及父母恒食飲食，非因餕時，莫敢飲食。○注「牟讀」至「漿器」。○正義曰：敦則周禮有玉敦，今之柸盂也。《隱義》曰：「鍪，土釜也。」今以木為器，像土釜之形。卮，酒器也。匜，盛酒漿之器，故《春秋》僖二十三年《左傳》云「懷嬴奉匜沃盥」，是也。
		</region>
	</paragraph>
	<paragraph index="18">
		<region typus="original" subtype="" id="6206" explains="">
父母在，朝夕恒食，子婦佐餕，
		</region>
		<region typus="comment" subtype="注" id="6207" explains="6206">
○注：婦皆與夫餕也。
		</region>
		<region typus="original" subtype="" id="6208" explains="">
既食恒餕。
		</region>
		<region typus="comment" subtype="注" id="6209" explains="6208">
○注：每食餕而盡之，末有原也。
		</region>
		<region typus="original" subtype="" id="6210" explains="">
父沒母存，冢子御食，群子婦佐餕如初。
		</region>
		<region typus="comment" subtype="注" id="6211" explains="6210">
○注：御，侍也。謂長子侍母食也。侍食者不餕，其婦猶皆餕也。
		</region>
		<region typus="original" subtype="" id="6212" explains="">
旨甘柔滑，孺子餕。
		</region>
	</paragraph>
	<paragraph index="19">
		<region typus="comment" subtype="疏" id="6213" explains="6206,6207,6208,6209,6210,6211,6212">
疏「父母」至「子餕」。○正義曰：此一節論父母之食，子婦餕餘之禮也。○「子婦佐餕」者，謂長子及長子之婦佐餕者，食必須盡，以父母食不能盡，故子婦佐助餕食之使盡，勿使有餘，恐再進，故注云：「末有原也。」末，無也。原，再也。無使有餘而再設也。○「群子婦佐餕如初」者，冢子既侍母而食，群子婦謂冢子之弟婦及眾弟婦，而佐餕如初者，如上「父母在」、「子婦佐餕」之禮，故云「如初」也。○注「侍食」至「餕也」。○正義曰：經云「冢子御食」，則云「群子婦佐餕」，不云冢子，故知侍食者不餕，冢子無父，故得侍母而食。冢婦既不侍食，故云「猶皆餕也」。
		</region>
	</paragraph>
	<paragraph index="20">
		<region typus="original" subtype="" id="6214" explains="">
在父母舅姑之所，有命之，應「唯」，敬對，進退、周旋慎齊。
		</region>
		<region typus="comment" subtype="注" id="6215" explains="6214">
○注：齊，莊也。○音義：唯，於癸反，徐伊水反。齊，側皆反。
		</region>
		<region typus="original" subtype="" id="6216" explains="">
升降、出入、揖遊不敢噦、噫、嚏、咳、欠、伸、跛、倚、睇視，不敢唾、洟。
		</region>
		<region typus="comment" subtype="注" id="6217" explains="6216">
○注：睇，傾視也。《易》曰：「明夷睇於左股。」○音義：噦，於月反。噫，於畏反。嚏音帝。咳，苦愛反。欠，丘劍反。伸音申。跛，彼義反。倚，於義反，又其寄反。睇，大計反。視如字，徐市志反。唾，吐臥反。涕，本又作洟，同吐細反。
		</region>
		<region typus="original" subtype="" id="6218" explains="">
寒不敢襲，癢不敢搔。
		</region>
		<region typus="comment" subtype="注" id="6219" explains="6218">
○注：襲謂重衣。○音義：重，直龍反。
		</region>
		<region typus="original" subtype="" id="6220" explains="">
不有敬事，不敢袒裼。
		</region>
		<region typus="comment" subtype="注" id="6221" explains="6220">
○注：父黨無容。○音義：袒音但。裼，思歷反。
		</region>
		<region typus="original" subtype="" id="6222" explains="">
不涉不撅。
		</region>
		<region typus="comment" subtype="注" id="6223" explains="6222">
○注：撅，揭衣也。○音義：撅，居衛反。揭，起例反，又起列反，一音起言反。
		</region>
		<region typus="original" subtype="" id="6224" explains="">
褻衣衾不見裡。
		</region>
		<region typus="comment" subtype="注" id="6225" explains="6224">
○注：為其可穢。○音義：見，賢遍反，下同。為，于偽反。穢，紆廢反，又烏會反。
		</region>
		<region typus="original" subtype="" id="6226" explains="">
父母唾、洟不見；
		</region>
		<region typus="comment" subtype="注" id="6227" explains="6226">
○注：輒刷去之。○音義：刷，色劣反。去，丘呂反。
		</region>
		<region typus="original" subtype="" id="6228" explains="">
冠帶垢，和灰請漱；衣裳垢，和灰請澣；
		</region>
		<region typus="comment" subtype="注" id="6229" explains="6228">
○注：手曰漱。足曰澣。和，漬也。○音義：垢，古口反。漱，素侯反，後皆同。澣，本又作浣，戶管反。漬，似賜反。
		</region>
		<region typus="original" subtype="" id="6230" explains="">
衣裳綻裂，紉箴請補綴。
		</region>
		<region typus="comment" subtype="注" id="6231" explains="6230">
○注：綻猶解也。○音義：綻，字或作&lt;衤定&gt;，直莧反，徐治見反。裂，本又作列。紉箴，女陳反，徐而陳反；下之林反。綴，丁劣反，又丁衛反。解，胡賣反，又隹買反。
		</region>
		<region typus="original" subtype="" id="6232" explains="">
五日則燂湯請浴，三日具沐。其間面垢，燂潘請靧；足垢，燂湯請洗。
		</region>
		<region typus="comment" subtype="注" id="6233" explains="6232">
○注：潘，米瀾也。○音義：燂，詳廉反，溫也。潘，芳煩反，淅米汁。靧音悔，洗面。瀾，力旦反。
		</region>
		<region typus="original" subtype="" id="6234" explains="">
少事長，賤事貴，共帥時。
		</region>
		<region typus="comment" subtype="注" id="6235" explains="6234">
○注：共猶皆也。帥，循也。時，是也。禮皆如此也。
		</region>
	</paragraph>
	<paragraph index="21">
		<region typus="comment" subtype="疏" id="6236" explains="6214,6215,6216,6217,6218,6219,6220,6221,6222,6223,6224,6225,6226,6227,6228,6229,6230,6231,6232,6233,6234,6235">
疏「在父」至「帥時」。正義曰：此一節論事父母舅姑，在尊者之所，畏敬之法，並論漱澣沐浴，並明少事長賤事貴，如事父母舅姑。○注「睇傾」至「左股」。○正義曰：「明夷睇於左股」者，是《明夷》六二爻辭，彼注云：「旁視為睇，六二辰在酉，酉是西方。」又下體離，離為目，九三體在震，震東方，九三又在辰，辰得巽氣為股。此謂六二有明德，欲承九三，故云「睇於左股」。引之者，證睇為旁視也。○注「撅，揭衣也」。○正義曰：言於尊所，不因涉水，不敢揭衣。○注「手曰漱，足曰澣」。○正義曰：以冠帶既尊，故以手漱之，用力淺也。衣裳既卑，故以足澣之，用力深也。此據士，故冠帶得漱。晏子是大夫，故譏其澣衣濯冠也。此漱、澣對文為例耳，散則通也。故上《曲禮》云「諸母不漱裳」，是裳亦漱也。《詩．周南》箋云：「澣謂濯之耳。」亦是不用足。
		</region>
	</paragraph>
	<paragraph index="22">
		<region typus="original" subtype="" id="6237" explains="">
男不言內，女不言外。
		</region>
		<region typus="comment" subtype="注" id="6238" explains="6237">
○注：謂事業之次序。
		</region>
		<region typus="original" subtype="" id="6239" explains="">
非祭非喪，不相授器。
		</region>
		<region typus="comment" subtype="注" id="6240" explains="6239">
○注：祭嚴，喪遽，不嫌也。○音義：遽，其據反。
		</region>
		<region typus="original" subtype="" id="6241" explains="">
其相授，則女受以篚，其無篚，則皆坐奠之而后取之。
		</region>
		<region typus="comment" subtype="注" id="6242" explains="6241">
○注：奠，停地也。○音義：篚，非鬼反。
		</region>
		<region typus="original" subtype="" id="6243" explains="">
外內不共井，不共湢浴，不通寢席，不通乞假。男女不通衣裳。內言不出，外言不入。
		</region>
		<region typus="comment" subtype="注" id="6244" explains="6243">
○注：湢，浴室也。○音義：湢，彼力反，本又作逼。
		</region>
		<region typus="original" subtype="" id="6245" explains="">
男子入內，不嘯不指；夜行以燭，無燭則止。
		</region>
		<region typus="comment" subtype="注" id="6246" explains="6245">
○注：嘯，讀為叱，叱，嫌有隱使也。○音義：嘯，依注音叱，尺失反。
		</region>
		<region typus="original" subtype="" id="6247" explains="">
女子出門，必擁蔽其面；夜行以燭，無燭則止。
		</region>
		<region typus="comment" subtype="注" id="6248" explains="6247">
○注：擁猶障也。○音義：障音章。
		</region>
		<region typus="original" subtype="" id="6249" explains="">
道路，男子由右，女子由左。
		</region>
		<region typus="comment" subtype="注" id="6250" explains="6249">
○注：地道尊右。
		</region>
	</paragraph>
	<paragraph index="23">
		<region typus="comment" subtype="疏" id="6251" explains="6237,6238,6239,6240,6241,6242,6243,6244,6245,6246,6247,6248,6249,6250">
疏「男不」至「由左」。○正義曰：此經論男子女子殊別之宜。○注「祭嚴，喪遽，不嫌也」。○正義曰：以經云「非祭非喪，不相授器」，則是祭與喪時得相授器，所以得者，祭是嚴敬之處，喪是促遽之所，於此之時，不嫌男女有淫邪之意。○注「嘯讀」至「使也」。○正義曰：嘯是自嘯，叱謂叱人。經言「不嘯」，與「不指」連文，而指既指物，明嘯是叱人，故以嘯為叱矣。云「嫌有隱使」者，若其常事，以言語處分，是顯使人也。如有奸私，恐人知聞，不以言語，但諷叱而已。是幽隱而使，故云「叱，嫌有隱使也」。
		</region>
	</paragraph>
	<paragraph index="24">
		<region typus="original" subtype="" id="6252" explains="">
子婦孝者敬者，父母舅姑之命勿逆勿怠。
		</region>
		<region typus="comment" subtype="注" id="6253" explains="6252">
○注：恃其孝敬之愛，或則違解。○音義：解，隹賣反，下「解倦」同。
		</region>
		<region typus="original" subtype="" id="6254" explains="">
若飲食之，雖不耆，必嘗而待。
		</region>
		<region typus="comment" subtype="注" id="6255" explains="6254">
○注：待後命而去也。○音義：飲，於鴆反。食音嗣。耆，市志反。去，起呂反，本又作「而食之」。
		</region>
		<region typus="original" subtype="" id="6256" explains="">
加之衣服，雖不欲，必服而待。
		</region>
		<region typus="comment" subtype="注" id="6257" explains="6256">
○注：待後命釋藏也。
		</region>
		<region typus="original" subtype="" id="6258" explains="">
加之事，人待之，已雖弗欲，
		</region>
		<region typus="comment" subtype="注" id="6259" explains="6258">
○注：謂難其妨已業。○音義：難，乃旦反。
		</region>
		<region typus="original" subtype="" id="6260" explains="">
姑與之，而姑使之，而后復之。
		</region>
		<region typus="comment" subtype="注" id="6261" explains="6260">
○注：遠懟怨於勞事。姑猶且也。○音義：姑與，以渚反，下同。遠，於萬反。懟，直類反，本又作懃。
		</region>
		<region typus="original" subtype="" id="6262" explains="">
子婦有勤勞之事，雖甚愛之，姑縱之，而寧數休之。
		</region>
		<region typus="comment" subtype="注" id="6263" explains="6262">
○注：不可愛此而移苦於彼也。○音義：縱，本又作從，足用反。數，色角反。
		</region>
		<region typus="original" subtype="" id="6264" explains="">
子婦未孝未敬，勿庸疾怨，
		</region>
		<region typus="comment" subtype="注" id="6265" explains="6264">
○注：庸之言用也。
		</region>
		<region typus="original" subtype="" id="6266" explains="">
姑教之。若不可教，而后怒之；
		</region>
		<region typus="comment" subtype="注" id="6267" explains="6266">
○注：怒，譴責也。○音義：譴，棄戰反。
		</region>
		<region typus="original" subtype="" id="6268" explains="">
不可怒，子放婦出而不表禮焉。
		</region>
		<region typus="comment" subtype="注" id="6269" explains="6268">
○注：表猶明也。猶為之隱，不明其犯禮之過也。○音義：為，于偽反。
		</region>
	</paragraph>
	<paragraph index="25">
		<region typus="comment" subtype="疏" id="6270" explains="6252,6253,6254,6255,6256,6257,6258,6259,6260,6261,6262,6263,6264,6265,6266,6267,6268,6269">
疏「子婦」至「禮焉」。○正義曰：此一節論子婦事父母舅姑，受飲食衣服之事，並明父母舅姑接待子婦之禮。「子婦孝者敬者，父母舅姑之命勿逆勿怠」者，子孝於父母，婦敬於舅姑，或恐倚恃孝敬之心，違逆其命意，有怠惰具身，故戒令勿逆勿怠也。○「若飲食之，雖不耆，必嘗而待」者，謂尊者以飲食與已，已雖不嗜愛，必且嘗之，而待尊者後命，令已去之，而後去之。○「加之衣服，雖不欲，必服而待」者，為尊者加已衣服，已雖不欲，必且服之，而待後命而藏去之。○「加之事，人代之，已雖弗欲」者，謂尊者言加已以事業，事業欲成，尊者又使人代已。此事既向成，不欲他人代已而難其妨已之業。○「姑與之，而姑使之」者，姑，且也。且與代已者之事，而且使代已者為之。○「而後復之」者，待代已者休解，而後復本事業於已身也。○「子婦有勤勞之事，雖甚愛之」者，從此以下，論尊者接待卑者之禮。「有勤勞之事」者，謂子婦有辛苦勤勞之事。「雖甚愛之」者，謂父母舅姑素來雖甚愛此勤勞之子婦。○「姑縱之」者，姑，且也。所愛子婦，既有勤勞，且緩縱之。○「而寧數休之」者，寧可數數休息此所愛子婦，不可移此勤勞於他不愛之子婦也。○「子婦未孝未敬，勿庸疾怨」者，庸，用也。子婦既不孝敬，勿用憎疾怨惡之。○「姑教之」者，姑，且也。且教誨之。○「若不可教，而後怒之」者，不可教，謂教而不從，然後責怒之。○「不可怒」者，謂雖責怒之而不從命者。○「子放婦出而不表禮焉」者，既不可責怒，子被放逐，婦被出棄。表，明也。雖被出棄，猶為之隱，不顯明言其犯禮之過也。
		</region>
	</paragraph>
	<paragraph index="26">
		<region typus="original" subtype="" id="6271" explains="">
父母有過，下氣怡色，柔聲以諫。諫若不入，起敬起孝，說則復諫。
		</region>
		<region typus="comment" subtype="注" id="6272" explains="6271">
○注：子事父母，有隱無犯。起猶更也。○音義：說音悅，下同。
		</region>
		<region typus="original" subtype="" id="6273" explains="">
不說，與其得罪於鄉黨州閭，寧孰諫；
		</region>
		<region typus="comment" subtype="注" id="6274" explains="6273">
○注：子從父之令，不可謂孝也。《周禮》曰：「二十五家為閭，四閭為族，五族為黨，五黨為州，五州為鄉也。」
		</region>
		<region typus="original" subtype="" id="6275" explains="">
父母怒，不說，而撻之流血，不敢疾怨，起敬起孝。
		</region>
		<region typus="comment" subtype="注" id="6276" explains="6275">
○注：撻，擊也。○音義：撻，吐達反。
		</region>
	</paragraph>
	<paragraph index="27">
		<region typus="comment" subtype="疏" id="6277" explains="6271,6272,6273,6274,6275,6276">
疏「父母」至「起孝」。○正義曰：此一節論父母有過子諫諍之禮。○「不說」者，謂父母有過，子犯顏諫諍，使父母不說也。○「與其得罪於鄉黨州閭」者，謂子恐父母不說，不敢孰諫，使父母有過，得罪於鄉黨州閭，謂鄉黨州閭所共罪也。「寧孰諫」者，犯顏而諫，使父母不說，其罪輕。畏懼不諫，使父母得罪於鄉黨州閭，其罪重。二者之間，寧可孰諫，不可使父母得罪。孰諫，謂純孰慇勤而諫，若物之成孰然。
		</region>
	</paragraph>
	<paragraph index="28">
		<region typus="original" subtype="" id="6278" explains="">
父母有婢子若庶子庶孫，甚愛之，雖父母沒，沒身敬之不衰。
		</region>
		<region typus="comment" subtype="注" id="6279" explains="6278">
○注：婢子，所通賤人之子。
		</region>
		<region typus="original" subtype="" id="6280" explains="">
子有二妾，父母愛一人焉，子愛一人焉，由衣服飲食，由執事，毋敢視父母所愛，雖父母沒不衰。
		</region>
		<region typus="comment" subtype="注" id="6281" explains="6280">
○注：由，自也。
		</region>
		<region typus="original" subtype="" id="6282" explains="">
子甚宜其妻，父母不說，出。
		</region>
		<region typus="comment" subtype="注" id="6283" explains="6282">
○注：宜猶善也。
		</region>
		<region typus="original" subtype="" id="6284" explains="">
子不宜其妻，父母曰「是善事我」，子行夫婦之禮焉，沒身不衰。
		</region>
	</paragraph>
	<paragraph index="29">
		<region typus="comment" subtype="疏" id="6285" explains="6278,6279,6280,6281,6282,6283,6284">
疏「父母」至「不衰」。○正義曰：此一節謂父母有婢子、庶子、庶孫，父母所愛，已亦愛之。並明已有妻妾，被父母之所愛，已亦當愛之。○「由衣服飲食，由執事，毋敢視父母所愛」者，由，自也。為自已身所愛妾衣服飲食及執事，毋敢比於父母所愛者，故鄭云：「由，自也。」○「子甚宜其妻」者，宜，謂與之相善而寵愛。○「子不宜其妻」者，謂不與之相善，被疏薄。○「父母曰『是善事我』」者，言此妻汝雖疏薄，是善能事我，子當行夫婦之禮焉。子雖寵愛其妻。○「父母不說，出」者，出，謂出去也。按《大戴禮．本命》云：「婦有七出：不順父母，去。無子，去。淫，去。妒，去。有惡疾，去。口多言，去。竊盜，去。不順父母為逆德也，無子為其絕世也，淫為亂其族也，妒為亂其家也，有惡疾為其不可共粢盛也，口多言為其離親也，竊盜為其反義也。」《大戴禮》又云：「婦有三不去：有所受無所歸，不去。曾經三年喪，不去。前貧賤，後富貴，不去。」何休又云：「喪婦長女，不娶，無教戒。世有惡疾，不娶，棄於天。世有刑人，不娶，棄於人。亂家女，不娶，類不正。逆家女，不娶，廢人倫也。」按《周易．同人．六二》鄭注云「天子諸侯後夫人，無子不出」，則猶有六出也。其天子之後雖失禮，亦不出，故《鼎卦．初六》鄭注云：「嫁於天子，雖失禮，無出道，廢遠而已。若其無子，不廢，遠之。後尊，如其犯六出，則廢之。」
		</region>
	</paragraph>
	<paragraph index="30">
		<region typus="original" subtype="" id="6286" explains="">
父母雖沒，將為善，思貽父母令名，必果。將為不善，思貽父母羞辱，必不果。
		</region>
		<region typus="comment" subtype="注" id="6287" explains="6286">
○注：貽，遺也。果，決也。○音義：貽，以之反。遺，以季反。
		</region>
	</paragraph>
	<paragraph index="31">
		<region typus="comment" subtype="疏" id="6288" explains="6286,6287">
疏「父母」至「不果」。○正義曰：此一節論子事父母，父母雖沒，思行善事，必果決為之。若為不善，思遺父母羞辱，必不得果決為之。
		</region>
	</paragraph>
	<paragraph index="32">
		<region typus="original" subtype="" id="6289" explains="">
舅沒則姑老，
		</region>
		<region typus="comment" subtype="注" id="6290" explains="6289">
○注：謂傳家事於長婦也。○音義：傳，丈專反。
		</region>
		<region typus="original" subtype="" id="6291" explains="">
冢婦所祭祀賓客，每事必請於姑。
		</region>
		<region typus="comment" subtype="注" id="6292" explains="6291">
○注：婦雖受傳，猶不敢專行也。
		</region>
		<region typus="original" subtype="" id="6293" explains="">
介婦請於冢婦。
		</region>
		<region typus="comment" subtype="注" id="6294" explains="6293">
○注：以其代姑之事。介婦，眾婦。○音義：介音界，注及下同。
		</region>
		<region typus="original" subtype="" id="6295" explains="">
舅姑使冢婦，毋怠，
		</region>
		<region typus="comment" subtype="注" id="6296" explains="6295">
○注：雖有勤勞，不敢解倦。○音義：倦，本又作倦，其卷反。
		</region>
		<region typus="original" subtype="" id="6297" explains="">
不友、無禮於介婦。
		</region>
		<region typus="comment" subtype="注" id="6298" explains="6297">
○注：眾婦無禮，冢婦不友之也。善兄弟為友，姊姒猶兄弟也。
		</region>
		<region typus="original" subtype="" id="6299" explains="">
舅姑若使介婦，毋敢敵耦於冢婦，
		</region>
		<region typus="comment" subtype="注" id="6300" explains="6299">
○注：雖有勤勞，不敢掉磬。○音義：掉磬，徒弔反。《隱義》云：「齊人以相絞訐為掉磬。」崔云：「北海人謂相激事為掉磬也。」
		</region>
		<region typus="original" subtype="" id="6301" explains="">
不敢並行，不敢並命，不敢並坐。
		</region>
		<region typus="comment" subtype="注" id="6302" explains="6301">
○注：下冢婦也。命，為使令。○音義：下，戶嫁反。令，力呈反。
		</region>
		<region typus="original" subtype="" id="6303" explains="">
凡婦不命適私室不敢退。
		</region>
		<region typus="comment" subtype="注" id="6304" explains="6303">
○注：婦侍舅姑者也。
		</region>
		<region typus="original" subtype="" id="6305" explains="">
婦將有事，大小必請於舅姑。
		</region>
		<region typus="comment" subtype="注" id="6306" explains="6305">
○注：不敢專行。
		</region>
		<region typus="original" subtype="" id="6307" explains="">
子婦無私貨，無私畜，無私器，不敢私假，不敢私與。
		</region>
		<region typus="comment" subtype="注" id="6308" explains="6307">
○注：家事統於尊也。○音義：畜，許六反，又許又反，又敕六反。
		</region>
		<region typus="original" subtype="" id="6309" explains="">
婦或賜之飲食、衣服、布帛、佩帨、茞蘭，則受而獻諸舅姑。舅姑受之則喜，如新受賜。
		</region>
		<region typus="comment" subtype="注" id="6310" explains="6309">
○注：或賜之，謂私親兄弟。○音義：茞蘭，本又作芷，昌改反，韋昭注《漢書》云「香草也」。昌以反。又《說文》云：「虈也。」虈，火喬反。齊人謂之茞，昌在反。
		</region>
		<region typus="original" subtype="" id="6311" explains="">
若反賜之，則辭；不得命，如更受賜，藏以待之。
		</region>
		<region typus="comment" subtype="注" id="6312" explains="6311">
○注：待舅姑之乏也。不得命者，不見許也。
		</region>
		<region typus="original" subtype="" id="6313" explains="">
婦若有私親兄弟，將與之，則必復請其故賜，而后與之。
		</region>
	</paragraph>
	<paragraph index="33">
		<region typus="comment" subtype="疏" id="6314" explains="6289,6290,6291,6292,6293,6294,6295,6296,6297,6298,6299,6300,6301,6302,6303,6304,6305,6306,6307,6308,6309,6310,6311,6312,6313">
疏「父母」至「與之」。正義曰：此一節論婦事舅姑之禮，並明冢婦介婦相於之節，又明婦有私親賜之美物當獻於舅姑也。○注「謂傳」至「婦也」。○正義曰：若舅姑未沒，年七十以上，傳家事於長子，其婦亦從夫知家事也。若舅沒姑未老，則其婦不得專知家事也，故經云「姑老」。若其不老，則不得知也。○注「眾婦」至「弟也」。○正義曰：「眾婦無禮，冢婦不友之也」者，以其無禮，故冢婦疏薄之。此無禮，謂非七出之罪者；若其七出，自當棄之。若冢婦無禮，罪非七出，眾婦當友之，以適婦尊故也。○注「雖有」至「掉磬」。○正義曰：庾氏云：「齊人謂之差訐。」崔氏云：「北海人謂相激之事為掉磬。」《隱義》云：「齊人謂相絞訐為掉磬。」○注「命，為使令」。○正義曰：謂介婦不敢與冢婦並有教令之命，下冢婦也。○注「或賜」至「兄弟」。○正義曰：以下文云「婦若有私親兄弟，將賜之」，此云「或賜之」，獻諸舅姑，故知私親兄弟賜也。雖藏之以待舅姑之乏，若舅姑不乏，私親兄弟既貧，將欲以物與之，不敢別請其財，則必於舅姑處復請其故賜所藏之物。舅姑既許，然後取而與之。
		</region>
	</paragraph>
	<paragraph index="34">
		<region typus="original" subtype="" id="6315" explains="">
適子、庶子，祇事宗子、宗婦。
		</region>
		<region typus="comment" subtype="注" id="6316" explains="6315">
○注：祇，敬也。宗，大宗。○音義：復，扶又反。適，丁歷反。
		</region>
		<region typus="original" subtype="" id="6317" explains="">
雖貴富，不敢以貴富入宗子之家，雖眾車徒，捨於外，以寡約入。
		</region>
		<region typus="comment" subtype="注" id="6318" explains="6317">
○注：入，謂入宗子家。
		</region>
		<region typus="original" subtype="" id="6319" explains="">
子弟猶歸器，衣服、裘衾、車馬，則必獻其上，而后敢服用其次也。
		</region>
		<region typus="comment" subtype="注" id="6320" explains="6319">
○注：猶，若也。子弟若有功德，以物見饋賜，當以善者與宗子也。
		</region>
		<region typus="original" subtype="" id="6321" explains="">
若非所獻，則不敢以入於宗子之門，
		</region>
		<region typus="comment" subtype="注" id="6322" explains="6321">
○注：謂非宗子之爵所當服也。
		</region>
		<region typus="original" subtype="" id="6323" explains="">
不敢以貴富加於父兄宗族。
		</region>
		<region typus="comment" subtype="注" id="6324" explains="6323">
○注：加猶高也。
		</region>
		<region typus="original" subtype="" id="6325" explains="">
若富，則具二牲，獻其賢者於宗子，
		</region>
		<region typus="comment" subtype="注" id="6326" explains="6325">
○注：賢猶善也。
		</region>
		<region typus="original" subtype="" id="6327" explains="">
夫婦皆齊而宗敬焉，
		</region>
		<region typus="comment" subtype="注" id="6328" explains="6327">
○注：當助祭於宗子之家。○音義：齊，側皆反。
		</region>
		<region typus="original" subtype="" id="6329" explains="">
終事而后敢私祭。
		</region>
		<region typus="comment" subtype="注" id="6330" explains="6329">
○注：祭其祖禰。
		</region>
	</paragraph>
	<paragraph index="35">
		<region typus="comment" subtype="疏" id="6331" explains="6315,6316,6317,6318,6319,6320,6321,6322,6323,6324,6325,6326,6327,6328,6329,6330">
疏「適子」至「私祭」。○正義曰：此一節論族人敬事宗子之禮。○「適子、庶子，祇事宗子、宗婦」者，適子謂父及祖之適子，是小宗也。庶子謂適子之弟。宗子謂大宗子。宗婦謂大宗子之婦。言小宗及庶子等敬事大宗子及宗婦也。○「子弟猶歸器，衣服、裘衾、車馬」者，猶，若也。歸謂歸遺也。子弟若有功德，被尊上歸遺衣服裘衾車馬，則必獻其善者於宗子。○「若富，則具二牲，獻其賢者於宗子」者，賢猶善也。善者獻宗子使祭之，不善者私用自祭也。○「夫婦皆齊而宗敬焉」者，大宗子將祭之時，小宗夫婦皆齊戒以助祭於大宗，以加敬焉，謂敬事大宗之祭。○「終事而後敢私祭」者，謂大宗終竟祭事，而後敢以私祭祖禰也。此文雖主事大宗子，其大宗之外，事小宗子者亦然。
		</region>
	</paragraph>
	<paragraph index="36">
		<region typus="original" subtype="" id="6332" explains="">
飯：
		</region>
		<region typus="comment" subtype="注" id="6333" explains="6332">
○注：目諸飯也。
		</region>
		<region typus="original" subtype="" id="6334" explains="">
黍、稷、稻、粱、白黍、黃粱，稰、穛。
		</region>
		<region typus="comment" subtype="注" id="6335" explains="6334">
○注：孰穫曰稰。生穫曰穛。黍，黃黍也。○音義：稰，思呂反。穛，側角反。
		</region>
		<region typus="original" subtype="" id="6336" explains="">
膳：
		</region>
		<region typus="comment" subtype="注" id="6337" explains="6336">
○注：目諸膳也。
		</region>
		<region typus="original" subtype="" id="6338" explains="">
膷、臐、膮、醢、牛炙，醢、牛胾、醢、牛膾、羊炙、羊胾、醢、豕炙，醢、豕胾、芥醬、魚膾，雉、兔、鶉、鷃。
		</region>
		<region typus="comment" subtype="注" id="6339" explains="6338">
○注：此上大夫之禮，庶羞二十豆也。以《公食大夫禮》饌校之，則膮、牛炙間不得有「醢」。「醢」，衍字也。又以「鷃」為「鴽」也。○音義：膷音香，牛臛也。臐，許云反，羊臛也。膮，許臛也，《字林》云「豕羹也」，火攸反。炙，章夜反，下同。胾，側吏反。膾，古外反。芥，徐姬邁反。鶉，順倫反。鷃音晏。食音嗣，「酏食」、「糝食」並同。鴽音如，下文同。
		</region>
		<region typus="original" subtype="" id="6340" explains="">
飲：
		</region>
		<region typus="comment" subtype="注" id="6341" explains="6340">
○注：目諸飲也。
		</region>
		<region typus="original" subtype="" id="6342" explains="">
重醴，稻醴清、糟，黍醴清、糟，粱醴清、糟，
		</region>
		<region typus="comment" subtype="注" id="6343" explains="6342">
○注：重，陪也。糟，醇也。清，泲也。致飲有醇者，有泲者，陪設之也。○音義：重，直龍反，注同。糟，子曹反，徐但到反。醇，常倫反。泲，子禮反。
		</region>
		<region typus="original" subtype="" id="6344" explains="">
或以酏為醴，
		</region>
		<region typus="comment" subtype="注" id="6345" explains="6344">
○注：釀粥為醴。
		</region>
		<region typus="original" subtype="" id="6346" explains="">
黍酏，
		</region>
		<region typus="comment" subtype="注" id="6347" explains="6346">
○注：酏，粥。
		</region>
		<region typus="original" subtype="" id="6348" explains="">
漿，
		</region>
		<region typus="comment" subtype="注" id="6349" explains="6348">
○注：酢泲。○音義：酢，七故反。胾，才載反。
		</region>
		<region typus="original" subtype="" id="6350" explains="">
水，
		</region>
		<region typus="comment" subtype="注" id="6351" explains="6350">
○注：清新。
		</region>
		<region typus="original" subtype="" id="6352" explains="">
醷，
		</region>
		<region typus="comment" subtype="注" id="6353" explains="6352">
○注：梅漿。○音義：醷，本又作臆，於紀反，徐於力反。
		</region>
		<region typus="original" subtype="" id="6354" explains="">
濫。
		</region>
		<region typus="comment" subtype="注" id="6355" explains="6354">
○注：以諸和水也。以《周禮》六飲校之，則濫，涼也。紀、莒之間，名諸為濫。○音義：濫，力暫反。以諸乾桃乾梅皆曰諸。
		</region>
		<region typus="original" subtype="" id="6356" explains="">
酒：
		</region>
		<region typus="comment" subtype="注" id="6357" explains="6356">
○注：目諸酒也。
		</region>
		<region typus="original" subtype="" id="6358" explains="">
清、白。
		</region>
		<region typus="comment" subtype="注" id="6359" explains="6358">
○注：白，事酒，昔酒也。
		</region>
		<region typus="original" subtype="" id="6360" explains="">
羞：
		</region>
		<region typus="comment" subtype="注" id="6361" explains="6360">
○注：目諸羞也。
		</region>
		<region typus="original" subtype="" id="6362" explains="">
糗餌、粉酏。
		</region>
		<region typus="comment" subtype="注" id="6363" explains="6362">
○注：糗，搗熬穀也，以為粉餌與餈，此記似脫。《周禮》：「羞籩之實，糗餌粉餈」，「羞豆之實，酏食糝食。」此「酏」當為「餰」，以稻米與狼臅膏為餰是也。○音義：糗，起九反，又昌紹反。餌音二，下同。酏讀曰{衍食}，又作餰，之然反，又之善反。搗，本又作搗，丁老反，下同。餈，本又作粢，自私反，下同。糝，西感反。臅，昌錄反，徐又音燭。
		</region>
		<region typus="original" subtype="" id="6364" explains="">
食：
		</region>
		<region typus="comment" subtype="注" id="6365" explains="6364">
○注：目人君燕食所用也。○音義：食音嗣，飯也，下「蓏食」、「麥食」、「食齊」皆同，徐如字。
		</region>
		<region typus="original" subtype="" id="6366" explains="">
蝸醢而蓏食、雉羹，麥食、脯羹、雞羹，析稌、犬羹、兔羹，和糝不蓼。
		</region>
		<region typus="comment" subtype="注" id="6367" explains="6366">
○注：蓏，彫胡也。稌，稻也。凡羹齊宜五味之和，米屑之糝，蓼則不矣。此脯，所謂析乾牛羊肉也。○音義：蝸，力戈反。蓏音孤，字又作菰，同。雉羹，絕句。麥食脯羹雞羹，絕句。折，之列反。稌音杜，徐他古反。和糝，上胡臥反，下三敢反，注同。蓼音了。齊，才細反，下文同。析，星歷反，下同。
		</region>
		<region typus="original" subtype="" id="6368" explains="">
濡豚包苦實蓼，濡雞醢醬實蓼，濡魚卵醬實蓼，濡鱉醢醬實蓼。
		</region>
		<region typus="comment" subtype="注" id="6369" explains="6368">
○注：凡濡，謂亨之以汁和也。苦，苦荼也，以包豚，殺其氣。卵讀為鯤。鯤，魚子，或作也。○音義：濡音而，下同。苞，伯交反。醢音海，一本作醯，呼兮反，次下句同。卵，依注音鯤，古門反。亨，普彭反，煮也。荼音徒。音關，本又作捫，音門。
		</region>
		<region typus="original" subtype="" id="6370" explains="">
腶脩，蚳醢；腶脩，
		</region>
		<region typus="comment" subtype="注" id="6371" explains="6370">
○注：捶脯施薑桂也。蚳，蚍蜉子也。○音義：腶，丁亂反。蚳，直其反，蟻子也。捶，徐之反。蜱，本又作蚍，音毗。蜉，本又作&lt;蟲不&gt;，音浮。
		</region>
		<region typus="original" subtype="" id="6372" explains="">
脯羹，兔醢；麋膚，魚醢；魚膾，芥醬；麋腥，醢，醬；桃諸，梅諸，卵鹽。
		</region>
		<region typus="comment" subtype="注" id="6373" explains="6372">
○注：自蝸醢至此二十六物似皆人君燕所食也。其饌則亂。膚，切肉也。膚或為胖。卵鹽，大鹽也。○音義：卵，力管反。胖音判。
		</region>
		<region typus="original" subtype="" id="6374" explains="">
凡食齊視春時，
		</region>
		<region typus="comment" subtype="注" id="6375" explains="6374">
○注：飯宜溫也。
		</region>
		<region typus="original" subtype="" id="6376" explains="">
羹齊視夏時，
		</region>
		<region typus="comment" subtype="注" id="6377" explains="6376">
○注：羹宜熱也。○音義：夏，戶嫁反，下放此。
		</region>
		<region typus="original" subtype="" id="6378" explains="">
醬齊視秋時，
		</region>
		<region typus="comment" subtype="注" id="6379" explains="6378">
○注：醬宜涼也。
		</region>
		<region typus="original" subtype="" id="6380" explains="">
飲齊視冬時。
		</region>
		<region typus="comment" subtype="注" id="6381" explains="6380">
○注：飲宜寒也。
		</region>
		<region typus="original" subtype="" id="6382" explains="">
凡和，春多酸，夏多苦，秋多辛，冬多鹹，調以滑甘。
		</region>
		<region typus="comment" subtype="注" id="6383" explains="6382">
○注：多其時味以養氣也。
		</region>
		<region typus="original" subtype="" id="6384" explains="">
牛宜稌，羊宜黍，豕宜稷，犬宜粱，雁宜麥，魚宜蓏。
		</region>
		<region typus="comment" subtype="注" id="6385" explains="6384">
○注：言其氣味相成。
		</region>
		<region typus="original" subtype="" id="6386" explains="">
春宜羔、豚，膳膏薌；夏宜腒、鱐，膳膏臊；秋宜犢、麛，膳膏腥；冬宜鮮、羽，膳膏羶。
		</region>
		<region typus="comment" subtype="注" id="6387" explains="6386">
○注：此八物，四時肥美也。為其大盛，煎以休廢之膏，節其氣也。牛膏薌，犬膏臊，雞膏腥，羊膏羶。腒，乾雉也。鱐，乾魚也。鮮，生魚也。羽，雁也。○音義：薌音香。腒，其居反，盧云：「雉臘。」《說文》云：「北方謂烏臘曰腒。」鱐，本又作&lt;月肅&gt;，所求反。臊，素刀反。麛音迷，鹿子也。腥音星，雞膏也，《說文》作勝，云：「犬膏臭也。」羶，升然反。為，于偽反。大盛音太。
		</region>
		<region typus="original" subtype="" id="6388" explains="">
牛脩、鹿脯、田豕脯、麋脯、麇脯，麋、鹿、田豕、麇皆有軒；雉、兔皆有芼。
		</region>
		<region typus="comment" subtype="注" id="6389" explains="6388">
○注：脯，皆析乾肉也。軒，讀為憲，憲，謂藿葉切也。芼，謂菜釀也。軒或為胖。○音義：麇，九倫反，本又作麇，又作麇，下「田豕麇」同。軒音憲，出注，後放此。
		</region>
		<region typus="original" subtype="" id="6390" explains="">
爵、鷃、蜩、范、
		</region>
		<region typus="comment" subtype="注" id="6391" explains="6390">
○注：蜩，蟬也。范，蜂也。○音義：蜩范，上音條；下音犯。范，螽也。螽，本又作蜂，芳凶反。
		</region>
		<region typus="original" subtype="" id="6392" explains="">
芝栭、菱、椇、棗、栗、榛、柿、瓜、桃、李、梅、杏、楂、梨、薑、桂。
		</region>
		<region typus="comment" subtype="注" id="6393" explains="6392">
○注：菱，芰也。椇，枳椇也。椇，藜之不臧者。自「牛脩」至此三十一物，皆人君燕食所加庶羞也。《周禮》天子羞用百有二十品，記者不能次錄。○音義：芝音之。栭音而，本又作檽。菱音陵。椇音矩。榛，側巾反。柿音俟。楂，側加反。芰，其寄反。枳，居氏反。
		</region>
	</paragraph>
	<paragraph index="37">
		<region typus="comment" subtype="疏" id="6394" explains="6332,6333,6334,6335,6336,6337,6338,6339,6340,6341,6342,6343,6344,6345,6346,6347,6348,6349,6350,6351,6352,6353,6354,6355,6356,6357,6358,6359,6360,6361,6362,6363,6364,6365,6366,6367,6368,6369,6370,6371,6372,6373,6374,6375,6376,6377,6378,6379,6380,6381,6382,6383,6384,6385,6386,6387,6388,6389,6390,6391,6392,6393">
疏「飯黍」至「薑桂」。正義曰：此一節總論飯、飲、膳、羞調和之宜，又明四時膳食所用，並明善惡治擇之等，又顯貴賤所食之別。各依文解之。○「飯黍」至「稰穛」；此飯之所載，凡有六種，下云白黍，則上黍是黃黍也。下言黃粱，則上粱是白粱也。按《玉藻》諸侯朔食四簋：黍、稷、稻、粱。此則據諸侯，其天子則加以麥，蓏為六，但記文不載耳。○注「孰穫」至「曰穛」。○正義曰：穛是斂縮之名，明以生獲，故其物縮斂也。稰既對穛，故為孰穫。○「膳膷」至「鶉鷃」，此一節論豆上所盛美膳，謂羹與胾醢之屬也。○注「此上」至「鴽也」。○正義曰：知「上大夫之禮，庶羞二十豆」者，按《公食大夫禮》文云：二十豆者，膷一，謂牛臛也；臐二，謂羊臛也；膮三，謂豕臛也；牛炙四，炙牛肉也。此依《公食大夫禮》所陳設，此等四物共為一行，最在於北，從西為始。醢五謂肉醬也，牛胾六謂切牛肉，醢七，牛膾八，此等四物，又為第二行，陳之從東為始。羊炙九，羊胾十，醢十一，豕炙十二，此等四物為第三行，陳之從西為始。醢十三，豕胾十四，芥醬十五，魚膾十六，此等四物為第四行，陳之從東為始。以上十六豆，是下大夫之禮也。雉十七，兔十八，鶉十九，鷃二十，此等四物為第五行，陳之從西為始，此是上大夫所加二十豆。按《公食大夫禮》，「膮」之下，「牛炙」為上無「醢」字，故云以《公食大夫禮》饌校之，則「膮」、「牛炙」間不得有「醢」，「醢」，衍字也。又《公食大夫禮》以「鷃」為「鴽」。按《釋鳥》云：「鴽，鴾母。」某氏云：「謂鵪。」李巡云：「鴽鵪，一云鴾母。」郭景純云：「鵪，青州呼為鴾母。」皇氏用賀氏之說「鴽，蝙蝠」，其義未聞。熊氏云：「此經『醢』文豕、牛、羊之下，則是牛肉羊肉之醢，以其庶羞，故得用三牲為醢。若其正羞，則不得用三牲，故《醢人職》無云牲之醢也。」○「飲重」至「醷濫」，此一節明諸飲之物也。○注「重陪」至「之也」。○正義曰：此稻、黍、粱三醴各有清、糟，以清、糟相配重設，故云「重醴」。凡致飲之時有清者，有糟者，按《周禮．漿人》「共王之六飲」，有水、漿、醴、涼、醫、酏，不云糟也。「共夫人致飲於賓客之禮，清醴，醫、酏糟」，注云：「三物有清有糟，夫人不體王，得備之。若後之致飲於賓客，有糟無清。」故《酒正》「共後之致飲於賓客之禮，醫、酏糟」，注云：「後致飲無醴，醫、酏不清者，與王同體，屈也。」○注「以諸」至「為濫」。○正義曰：按《漿人》六飲有「涼」，注云：「涼，今寒粥，若糗飯雜水也。」康成以涼與濫是一物矣，則此以諸和水，謂以諸雜糗飯之屬和水也。諸者，眾雜之辭。按《漿人》六飲，一曰水，則此經「水」一也；二曰漿，則此經「漿」一也；三曰醴，則此經「重醴」一也，但用清耳；四曰涼，則此經「濫」一也；五曰醫，則此經「或以酏為醴」一也。六曰酏，則此經「黍酏」一也。除六飲之外，此經別有「醷」也。若鄭司農之意，醷與醫為一物，即以酏為醴者，非康成義也。鄭必知醷為梅漿者，見下文云「調之以醯醢」，及「若醯醷」，則醷是醯之類也。又云「獸用梅」，故知梅漿也。按《酒正》云：「一曰清」，則此「醴」也；「二曰醫」，則此「以酏為醴」也；「三曰漿」，則此「漿」也。「四曰酏」，則此「黍酏」也。但無水、涼二物。鄭云無厚薄之齊，故《酒正》不辨矣。○「酒：清、白」，此一節論酒之所用。清謂清酒，白謂事酒、昔酒，以二酒俱白，故以一「白」標之，配清酒則三酒，故鄭云：「白，事酒、昔酒也。」此無「五齊」者，五齊是祭祀獻神所飲，非人常用故也。○「羞：糗餌、粉酏」，按《周禮》：「羞籩之實，糗餌、粉餈。」鄭注云：「合蒸曰餌，餅之曰餈，此二物皆粉稻米黍米為之。糗者，搗粉熬大豆，為餌餈之黏著，故以粉糗搗之。」據《周禮》「粉」下有「餈」，今無者，記人脫漏，更以「酏」益之。酏者，於《周禮》「羞豆之實」，故《周禮》云：「羞豆之實，酏食糝食。」酏，謂{衍食}也。○注「此『酏』當為『餰』」。○正義曰：上以黍酏是粥，知此酏當為餰者，按《周禮》「酏食」共「糝食」文連，則酏是糝之般類，此《內則》作糝與餰，其事相連，故云「此『酏』當為『餰』」。若其黍酏，非膳羞所用，且餰雖雜以狼臅膏，亦粥之般類也。○「食蝸」至「卵鹽」，此一節總明人君燕食所用。○「蝸醢而蓏食、雉羹」者，謂以蝸為醢，以蓏米為飯，以雉為羹。三者味相宜。○「麥食、脯羹、雉羹」者，謂以麥為飯，析脯為羹，又以雞為羹。此三者亦味相宜也。○「析稌、犬羹、兔羹」者，稌，稻也，謂細析稻米為飯，以犬、兔為羹。此三者亦味相宜也。○「和糝不蓼」者，此等之羹，宜以五味調和米屑為糝，不須加蓼也。○「濡豚包苦實蓼」者，濡謂亨煮，以其汁調和。言濡豚之時，苞裹豚肉，以苦菜殺其惡氣，又實之以蓼。○「濡雞醢醬實蓼」者，言亨濡此雞，加之以醢及醬，又實之以蓼。「濡魚卵醬實蓼」者，卵，謂魚子，以魚子為醬，濡亨其魚，又實之以蓼。○「濡鱉醢醬實蓼」者，謂亨其鱉，加醢及醬，又實之以蓼。凡言實蓼者，皇氏云：「謂破開其腹，實蓼於其腹中，又更縫而合之。」○「腶脩，蚳醢」者，腶脩謂腶脯也。言食腶脯之時，以蚳醢配之。○「脯羹，兔醢」者，脯羹，即上析脯為羹，以兔醢配之。○「麋膚，魚醢」者，麋膚謂麋肉外膚，食之以魚醢配之。○「麋腥，醢，醬」者，腥謂生肉，言食麋生肉之時，還以麋醢配之。此云「麋腥」，即上麋膚謂孰也。○「桃諸，梅諸，卵鹽」者，言食桃諸、梅諸之時，以卵鹽和之。王肅云：「諸，菹也，謂桃菹、梅菹，即今之藏桃也、藏梅也。欲藏之時，必先稍乾之，故《周禮》謂之『乾{橑}』，鄭云『桃諸、梅諸』是也。」○注「卵讀」至「魚子」。○正義曰：知「卵讀為鯤」者，以鳥卵非為醬之物，蚳醢是蚍蜉之子，今卵醬承濡魚之下，宜是魚之般類，故讀為鯤。鯤是魚子也。○注「自蝸」至「鹽也」。○正義曰：「自蝸醢至此二十六物」者，皇氏云：「蝸，一也。蓏食，二也。雉羹，三也。麥食，四也。脯羹，五也。雞羹，六也。析稌，七也。犬羹，八也。兔羹，九也。濡豚，十也。濡雞，十一也。濡魚，十二也。濡鱉，十三也。自此以上，醢之與醬，皆和調濡漬雞豚之屬，為他物而設之，故不數矣。自此以下，醢及醬各自為物，但相配而食，故數之。腶脩，十四也。蚳醢，十五也。脯羹重出。兔醢，十六也。麋膚，十七也。魚醢，十八也。魚膾，十九也。芥醬，二十也。麋醢，二十一也。醢，二十二也。醬，二十三也。桃諸，二十四也。梅諸，二十五也。卵鹽，二十六也。」諸儒更無所說，今依用之。云「似皆人君燕所食也」者，按《周禮．掌客》云：諸侯相食，皆鼎、簋十有二。其正饌與此不同。其食臣下，則《公食大夫禮》具有其文，與此又異，故疑是人君燕食也。云「其饌則亂」者，按上陳庶羞有膷、臐、膮，有牛炙、牛胾，始云牛炙、豕炙，而依牲大小先後而陳，此則先云「雉羹」，後云「脯羹」，又先云「雞羹」，後云「犬羹」，不依牲之次第，又飯食在簋，醢羹之屬在豆，是上下雜亂，故云「其饌則亂」也。云「膚，切肉也」者，以其與醢醬相類，在豆之物，故為「切肉」。若其正膚則在俎，故《少牢》、《特牲》膚皆在俎也。云「卵鹽，大鹽也」者，以其鹽形似鳥卵，故云「大鹽也」。○注「多其」至「氣也」。○正義曰：依經方「春不用食酸，夏不用食苦，四時各減其時味也」。此云「多其時味以養氣」者，經方所云，謂時氣壯者，減其時味以殺盛氣。此經所云食以養人，恐氣虛羸，故多其時味以養氣也。○注「言其氣味相成」。○正義曰：此云「牛宜稌」，上云「析稌」用「犬羹」，又云「犬宜粱「，而以犬羹配析稌者，此」牛宜稌「之屬，據尊者正食，上之所云，據人君燕食以滋味為美，故與此不同。○「春宜」至「膏羶」。○音義：上文「食齊視春時」至「魚宜蓏」，皆《周禮．食醫》之文，記者載之於此，論調和食飲之法。此「春宜羔、豚」一經，又記《庖人》論四時煎和膳食之宜，以王相休廢相參，其味乃善。○「春宜羔、豚，膳膏薌」者，春為木王。膏薌，牛膏也。牛中央，土畜春，春東方木，木剋土，木盛則土休廢，用休廢之膏，故用牛膏也。○「夏宜腒、鱐，膳膏臊」者，腒，乾雉；鱐，乾魚；膏臊，犬膏也。犬屬西方金，夏南方火，火剋金，火盛則金休廢，故用犬膏也。○「秋宜犢、麛，膳膏腥」者，膏腥謂雞膏也。雞屬東方木，秋西方金，金剋木，金盛則木休廢，故用雞膏也。○「冬宜鮮、羽，膳膏羶」者，鮮，魚；羽，雁。膏羶謂羊膏也。羊屬南方火，冬水王，水剋火，水盛則火休廢，故用羊膏也。《周禮．庖人》文與此同。鄭彼注云：羔、豚物生而肥，犢與麋物成而充，腒、鱐熱而乾，魚、雁水涸而性定，此八物者，得四時之氣尢盛，為人食之弗勝，是以用休廢之脂膏煎和膳之。義與此同。○注「牛膏」至「雁也」。○正義曰：按《洪範五行傳》云：「思之不睿，則有牛禍，牛屬土也。言之不從，則有犬禍，犬屬金也。貌之不恭，則有雞禍，雞屬木也。視之不明，則有羊禍，羊屬火也。」今四時各有所剋脂膏而和膳食，故知牛膏薌，犬膏臊，雞膏腥，羊膏羶也。云「腒，乾雉也」者，《士相見禮》云：「冬執雉，夏執腒。」故知腒為乾雉。云「鱐，乾魚也」者，《周禮．籩人》云：「膴、鮑魚、鱐。」「鱐」與「鮑」相對，鮑為濕魚，故知鱐是乾魚也。云「鮮，生魚也」者，鱐既為乾魚，故鮮為生魚也。《月令》云「季冬獻魚」，又《王制》云「獺祭魚，然後虞人入澤梁」，是冬魚成也。云「羽，雁也」者，羽族既多，而冬來可食者唯雁，故知「羽，雁也」。《庖人》云：「春行羔豚。」行謂行用，此云宜，謂氣味相宜，其事同也。○「牛脩」至「薑桂」。○「麋、鹿、田豕、麇皆有軒」者，言此等非但為脯，又可腥食。腥食之時，皆以藿葉起之，而不細切，故云「皆有軒」。不云牛者，牛唯可細切為膾，不宜大切為軒，故不言之。○「雉、兔皆有芼」者，為雉羹兔羹，皆有芼菜以和之。○「芝栭」者，庾蔚云：「無華葉而生者曰芝栭。」盧氏云：「芝，木芝也。」王肅云：「無華而實者名栭，皆芝屬也。」庾又云：「自『牛脩』至『薑桂』凡三十一物。」則芝栭應是一物也。今春夏生於木，可用為菹，其有白者不堪食也。賀氏云：「栭，軟棗，亦云芝，木椹也。」以芝栭為二物。鄭下注云「三十一物」，則數芝栭為一物也，賀氏說非也。○注「菱芰」至「次錄」。○正義曰：「椇，犁之不臧者」，楂是犁屬，其味不善，故云「不臧」也。○音義：云「自牛脩至此三十一物」者，牛脩一，鹿脯二，田豕脯三，麋脯四，麇脯五，麋軒六，鹿軒七，田豕軒八，麇軒九，雉芼十，兔芼十一，爵十二，鷃十三，蜩十四，范十五，芝栭十六，菱十七，椇十八，棗十九，栗二十，榛二十一，柿二十二，瓜二十三，桃二十四，李二十五，梅二十六，杏二十七，楂二十八，梨二十九，薑三十，桂三十一。云「皆人君燕食所加庶羞也」者，以下文云「大夫燕食，有膾無脯」，故知此是人君燕食也。按《周禮．籩人》《醢人》正羞，惟有棗、栗、榛桃，無以外雜物，故知所加庶羞也。引「《周禮》天子惟用百有二十品」以下者，證天子庶羞既多，不惟三十一物而已。云「記者不能次錄」者，謂作記之人，不能依次條錄天子之事，但錄諸侯燕食三十一物而已，亦不能依次也。
		</region>
	</paragraph>
	<paragraph index="38">
		<region typus="original" subtype="" id="6395" explains="">
大夫燕食，有膾無脯，有脯無膾。士不貳羹、胾。庶人耆老不徒食。
		</region>
		<region typus="comment" subtype="注" id="6396" explains="6395">
○注：尊卑差也。
		</region>
	</paragraph>
	<paragraph index="39">
		<region typus="comment" subtype="疏" id="6397" explains="6395,6396">
疏「大夫」至「徒食」。○正義曰：此一經接上人君燕食，因明大夫、士、庶人燕食不同。○「有脯無膾」者，言大夫燕食，若有脯則不得有膾。按《鄭志》云：「脯非食殽。」此燕得食脯者，脯非食殽，謂食不專用脯以為食餚。若有餘饌兼之，則得有脯。○「士不貳羹、胾」者，謂士燕食也。若朝夕常食，則下云「羹食，自諸侯以下至於庶人，無等」。
		</region>
	</paragraph>
	<paragraph index="40">
		<region typus="original" subtype="" id="6398" explains="">
膾，春用蔥，秋用芥。豚，春用韭，秋用蓼。
		</region>
		<region typus="comment" subtype="注" id="6399" explains="6398">
○注：芥，芥醬也。
		</region>
		<region typus="original" subtype="" id="6400" explains="">
脂用蔥，膏用薤，
		</region>
		<region typus="comment" subtype="注" id="6401" explains="6400">
○注：脂肥凝者，釋者曰膏。○音義：??，戶界反，俗本多作薤，非也。
		</region>
		<region typus="original" subtype="" id="6402" explains="">
三牲用藙，
		</region>
		<region typus="comment" subtype="注" id="6403" explains="6402">
○注：藙，煎茱萸也。《漢律》：「會稽獻焉。」《爾雅》謂之樧。○音義：藙，魚氣反。會，古外反。稽，古兮反。樧，色八反，似茱萸而實赤小。
		</region>
		<region typus="original" subtype="" id="6404" explains="">
和用醯，
		</region>
		<region typus="comment" subtype="注" id="6405" explains="6404">
○注：畜與家物，自相和也。○音義：和，戶臥反，注皆同，注又如字。醯，呼兮反，酢也。畜，許又反，又許六反。
		</region>
		<region typus="original" subtype="" id="6406" explains="">
獸用梅。
		</region>
		<region typus="comment" subtype="注" id="6407" explains="6406">
○注：亦野物自相和。
		</region>
		<region typus="original" subtype="" id="6408" explains="">
鶉羹、雞羹、鴽、釀之蓼。
		</region>
		<region typus="comment" subtype="注" id="6409" explains="6408">
○注：釀謂切雜之也。鴽在羹下，烝之，不羹也。○音義：鶉、雞羹，本又作鶉羹、雞羹。
		</region>
		<region typus="original" subtype="" id="6410" explains="">
魴、鱮烝，雛燒，雉薌，無蓼。
		</region>
		<region typus="comment" subtype="注" id="6411" explains="6410">
○注：薌，蘇荏之屬也。燒煙於火中也。自膾用至此，言調和菜釀之所宜也。○音義：魴鱮，上音房，下音敘。烝，皇絕句，之丞反。雛，字又作雛，仕俱反，又匠俱反，賀讀「魴鱮烝雛」為句。燒如字，一音焦，皇絕句。雉，皇此一句，一讀「雉薌」為句。蘇荏，而甚反。調，徒弔反。
		</region>
		<region typus="original" subtype="" id="6412" explains="">
不食雛鱉。狼去腸，狗去腎，狸去正脊，兔去尻，狐去首，豚去腦，魚去乙，鱉去醜。
		</region>
		<region typus="comment" subtype="注" id="6413" explains="6412">
○注：皆為不利人也。雛鱉，伏乳者。乙，魚體中害人者名也，今東海鰫魚有骨名乙在，目旁，狀如篆乙，食之鯁人，不可出。醜，謂鱉竅也。○音義：去，起呂反，下並同。尻，苦刀反。腦，奴老反。為，于偽反，下「皆為」同。伏，扶又反。乳，而樹反。鰫音容。篆，直轉反。鯁，本又作哽，古猛反，《字林》云「鯁，魚骨也」，又工孟反。竅，苦叫反。
		</region>
		<region typus="original" subtype="" id="6414" explains="">
肉曰脫之，魚曰作之，棗曰新之，栗曰撰之，桃曰膽之，柤梨曰攢之。
		</region>
		<region typus="comment" subtype="注" id="6415" explains="6414">
○注：皆治擇之名也。○音義：膽，丁敢反。攢，再官反，本又作鑽。
		</region>
		<region typus="original" subtype="" id="6416" explains="">
牛夜鳴則庮；羊泠毛而毳，羶；狗赤股而躁，臊；鳥皫色而沙鳴，鬱；豕望視而交睫，腥；馬黑脊而般臂，漏；雛尾不盈握弗食。舒雁翠，鵠、鴞胖，舒鳧翠，雞肝，雁腎，鴇奧，鹿胃。
		</region>
		<region typus="comment" subtype="注" id="6417" explains="6416">
○注：亦皆為不利人也。庮，惡臭也。《春秋傳》曰：「一薰一庮。」泠毛毳，毛別聚於不解者也。赤股，股裡無毛也。皫色，毛變色也。沙，猶嘶也。鬱，腐臭也。望視，視遠也。腥，當為「星」，聲之誤也。星，肉中如米者。般臂，前脛般般然也。漏，當為「螻」，如螻蛄臭也。舒雁，鵝也。翠尾肉也。鵠、鴞胖，謂脅側薄肉也。舒鳧，鶩也。鴇奧，脾胔也。鵠，或為鴞也。○音義：庮音由。泠音零，泠，結毛如氈也。毳，昌銳反。躁，早報反。麃，本又作皫，劉昌宗音普保反，徐芳表反，又普表反。沙如字，一音所嫁反，注同。睫音接。腥，依注作星，《說文》云：「腥，星見食豕，令肉中生小息肉也。」《字林》音先定反。般音班。臂，本又作擘，必避反，徐方避反。漏，依注音螻，力侯反。鵠，胡篤反。鴞，於驕反。胖音判。鴇音保。奧，於六反。胃音謂，字又作&lt;月胃&gt;，同。薰，許云反，或作焄，又作葷。解，胡買反。嘶音西，字又作斯，音同。腐，扶甫反。脛，胡定反。蛄音姑。鵝，五何反。鶩音木。脾，扶移反。胔，昌私反。
		</region>
		<region typus="original" subtype="" id="6418" explains="">
肉腥，細者為膾，大者為軒。
		</region>
		<region typus="comment" subtype="注" id="6419" explains="6418">
○注：言大切、細切異名也。膾者必先軒之，所謂「聶而切之也」。○音義：腥音星，《字林》作胜，云「不熟也」，先丁反。聶，本又作攝，又作&lt;月枼&gt;，皆之涉反，下同。
		</region>
		<region typus="original" subtype="" id="6420" explains="">
或曰：麋、鹿、魚為菹，麇為辟雞，野豕為軒，兔為宛脾。切蔥若薤，實諸醯以柔之。
		</region>
		<region typus="comment" subtype="注" id="6421" explains="6420">
○注：此軒、辟雞、宛脾，皆菹類也。釀菜而柔之以醯，殺腥肉及其氣。今益州有鹿&lt;歹委&gt;者，近由此為之矣。菹、軒，聶而不切；辟雞、宛脾，聶而切之。軒或為胖，宛或作鬱。○音義：麇為，九倫反。辟，必益反，徐芳益反，注同。宛，於晚反。脾，婢支反。醯，徐呼兮反，本或作。&lt;歹委&gt;，于偽反，益州人取鹿殺而埋之地中，令臭乃出食之，名鹿&lt;歹委&gt;是也。近，附近之近。
		</region>
		<region typus="original" subtype="" id="6422" explains="">
羹食，自諸侯以下至於庶人，無等。
		</region>
		<region typus="comment" subtype="注" id="6423" explains="6422">
○注：羹食，食之主也。庶羞乃異耳。○音義：食音嗣，注「羹食」並下文「食禮」同。
		</region>
		<region typus="original" subtype="" id="6424" explains="">
大夫無秩膳，
		</region>
		<region typus="comment" subtype="注" id="6425" explains="6424">
○注：謂五十始命，未甚老也。秩，常也。
		</region>
		<region typus="original" subtype="" id="6426" explains="">
大夫七十而有閣。
		</region>
		<region typus="comment" subtype="注" id="6427" explains="6426">
○注：有秩膳也。閣以板為之，皮食物也。○音義：庪，又作庋，九委反，或居彼反，本亦作處。
		</region>
		<region typus="original" subtype="" id="6428" explains="">
天子之閣，左達五，右達五。公、侯、伯於房中五，大夫於閣三，士於坫一。
		</region>
		<region typus="comment" subtype="注" id="6429" explains="6428">
○注：達，夾室，大夫言於閣，與天子同處，天子二五，倍諸侯也。五者，三牲之肉，及魚、臘也。○音義：坫，丁念反。夾，古洽反，又古協反。處，昌慮反。
		</region>
	</paragraph>
	<paragraph index="41">
		<region typus="comment" subtype="疏" id="6430" explains="6398,6399,6400,6401,6402,6403,6404,6405,6406,6407,6408,6409,6410,6411,6412,6413,6414,6415,6416,6417,6418,6419,6420,6421,6422,6423,6424,6425,6426,6427,6428,6429">
疏「膾春」至「無蓼」。○正義曰：此一節論調和飲食之宜。○「鶉羹、雞羹」者，謂用鶉用雞為羹，鴽者唯烝煮之而已，不以為羹，故文在羹下。○「釀之蓼」者，釀謂切雜和之，言鶉羹雞羹，及烝之等，三者皆釀之以蓼。○「魴、鱮烝」者，魴、鱮二魚皆烝熟之。○「雛燒」者，雛是鳥之小者，火中燒之，然後調和。若今之&lt;月韱&gt;也。○「雉」者，文在烝燒之下，或燒或烝，或可為羹，其用無定，故直云「雉」。○「薌，無蓼」者，薌謂蘇荏之屬，言魴、鱮烝及雛燒並雉等三者，調和唯以蘇荏之屬，無用蓼也。○注「芥，芥醬也」。○正義曰：上云魚膾芥醬，則謂秋時用芥。芥辛，於秋宜也。○注「藙煎」至「之樧」。○正義曰：賀氏云：「今蜀郡作之，九月九日取茱萸，折其枝，連其實，廣長四五寸，一升實，可和十升膏，名之藙也。○「不食」至「攢之」。○正義曰：此一節論治擇肉物惡者及果實之屬。○「肉曰脫之」者，皇氏云：「治肉除其筋膜，取好處。」故李巡注《爾雅．釋器》云：「肉去其骨曰脫。」郭云：「剝其皮也。」○「魚曰作之」者，皇氏云：「作，謂動搖也。凡取魚，搖動之，視其鮮餧，餧者不食。」李巡注《爾雅》云：「作之，魚骨小，無所去。」郭氏《爾雅》今本作「斫之」，注云：「謂削鱗也。」○「棗曰新之」者，棗易有塵埃，恒治拭之使新。○「栗曰撰之」者，栗，蟲好食，數數布陳，撰，省視之。○「桃曰膽之」者，桃多毛，拭治去毛，令色青滑如膽也。或曰：膽謂苦，桃有苦如膽者，擇去之。○「柤犁曰攢之」者，恐有蟲，故一一攢看其蟲孔也。○「牛夜」至「鹿胃」。○正義曰：此一節論腥臊羶臭及諸物不可食者，從「牛夜鳴」至「般臂漏」，皆與《周禮．內饔職》文同。○「牛好夜鳴則庮」者，庮，是臭惡之氣，牛夜鳴則其肉庮臭。○經「羊泠毛而毳，羶」者，羶，謂羶氣。泠，謂毛本稀泠。毳，謂毛頭毳結。羊若如此，其肉羶氣。○「狗赤股而躁，臊」者，臊，謂臊惡。赤股，股裡無毛。躁，謂舉動急躁。狗若如此，其肉臊惡。○「鳥皫色而沙鳴，鬱」者，鬱，謂腐臭也。皫色，其色變無潤澤。沙鳴者，沙，嘶也，謂鳴而聲嘶。鳥若如此其肉腐臭。○「豕望視而交睫，腥」者，腥，謂肉結如星。望視，謂豕視望揚。交睫，謂目睫毛交。豕若如此，則其肉似星也。○「馬黑脊而般臂，漏」者，漏，謂螻蛄臭。黑，謂馬脊黑。般臂，謂馬之前脛，其色般般然。馬若如此，其肉如螻蛄臭也。○「雛尾不盈握弗食」者，雛，謂小鳥。尾盈一握，然後堪食。若其過小未盈握，不堪食也。自此以下，因廣言不堪食之物。○「舒雁翠」者，舒雁，鵝也。翠，謂尾肉也。言鵝尾之肉不堪食也。○「鵠、鴞胖」者，胖，謂脅側薄肉也。謂鵠鳥、鴞鳥脅側薄肉不可食。○「舒鳧翠」者，舒鳧謂鶩，鶩即是鴨，其翠不可食。雞肝雁腎亦不可食。○「鴇奧」者，奧，謂脾胔，謂藏之深奧處。鴇奧及鹿胃亦不可食。凡此皆為不利人也。○注「庮惡」至「鴇也」。○正義曰：引《春秋傳》者，僖四年《左傳》文，論晉獻公卜娶驪姬，其繇曰：「一薰一蕕，十年尚猶有臭。」薰謂香草，蕕謂臭草，薰蕕一時相和，十年臭氣尚在，言善易銷，惡難除也，蕕比於驪姬之惡也。云「沙，猶嘶也」者，嘶，謂酸嘶，古之「嘶」字，單作「斯」耳。云「腥，當為『星』」者，謂肉中白點似星也，故不得為腥臊之字也。云「漏，當為『螻』」者，以漏非臭惡氣名，故讀為螻也。云「舒雁，鵝」、「舒鳧，鶩也」者，《爾雅．釋鳥》文。某氏云：「在野舒翼飛，遠者為鵝。」李巡云：「野曰雁，家曰鵝。」李巡又云：「野曰鳧，家曰鶩。○「或曰」至「柔之」。○正義曰：此一節明齏菹之異，用肉不同。言「或曰」者，作記之人，為記之時，無菹軒、辟雞、宛脾之制，作之未審，舊有此言，記者承而用之，故稱「或曰」。○「麋、鹿、魚為菹」者，凡大切，若全物為菹，細切者為齏。其牲體大者菹之，其牲體小者齏之。用此麋鹿魚為菹，及野豕為軒，是菹也。麇為辟雞、兔為宛脾者，是齏也。故鄭注《醢人》云：「細切為齏，全物若&lt;月葉&gt;為菹。」《少儀》曰：「麋鹿為菹，野豕為軒，皆&lt;月葉&gt;而不切。麇為辟雞，兔為宛脾，皆&lt;月葉&gt;而切之。是菹大而齏小也。按《少儀》不云魚，此云魚者，記者異聞也。此「魚」與「麋鹿」相對，是魚之大者，故以為菹，其辟雞、宛脾及軒之名，其義未聞。○「切蔥若薤，實諸醯以柔之」者，此亦《少儀》文也。或用蔥，或用薤，故云「切蔥若薤」。肉與蔥薤，置諸醋中，故云「實諸醯」。物置醯中，悉皆濡熟，故云「柔之」。○注「釀菜」至「切之」。○正義曰：此經云「蔥薤」是釀菜而柔之，故鄭注《醢人》云：「齏菹之稱，菜肉通也。」云「今益州有鹿&lt;歹委&gt;者，近由此為之矣」者，鄭以今益州人有將鹿肉畜之&lt;歹委&gt;爛，謂之鹿&lt;歹委&gt;，附近由此名古之菹軒，而為此鹿&lt;歹委&gt;也。云「菹軒，聶而不切，辟雞、宛脾，聶而切之」者，皆《少儀》文。聶，則&lt;月葉&gt;也，聲相近耳。○「羹食」至「坫一」。○正義曰：此一節論天子諸侯及大夫士等尊卑膳食節級之等差。○注「羹食」至「異耳」。○正義曰：食，謂飯也。言羹之與飯，是食之主，故諸侯以下無等差也。此謂每日常食，若非是依常禮，食之外，或別有牛羊豕之肉，隨時得為羹也。其黍稷稻粱之屬，依禮正食之外，隨等別有稼穡收穫，皆得為飯，故云羹食無等。若依禮正食、天子日食，即《周禮．膳夫》王日一舉，鼎十有二物，皆有俎。及天子八簋，諸侯六簋，大夫四簋，此等即尊卑亦有差降也。言「羹食，食之主也」者，凡人所食，羹飯為主，助以雜物，醬是眾食所須，故《曲禮》云：「醯醬處內。」注云：「近醯醬者，食之主。」又按《公食大夫禮》「宰夫自東房授醯醬，公設之」，注云「以其為饌本」是也。又牲與黍稷亦諸食之本，故《掌客》云「鼎簋十有二」，注云：「合言鼎簋者，牲與黍稷俱食之主也。」雖文各有所施，大理不異。云「庶羞乃異耳」者，《公食大夫禮》：「下大夫十六豆，上大夫二十豆。」又《周禮．掌客》云：「上公食四十，侯伯食三十二，子男食二十四。」鄭注云：「食，謂庶羞羹可食者。」是「庶羞乃異」也。○注「謂五」至「常也」。○正義曰：知「五十始命，未甚老也」者，以下云：「六十宿肉，是有常秩。」此經云「無秩膳」，故知是五十也。「秩，常」，《釋詁》文。○注「有秩」至「物也」。○正義曰：此經云「七十而有閣」，故知有「秩膳也」。然則六十者，比五十者則有常肉，比七十者則有無肉時也。○注「達夾」至「臘也」。○正義曰：崔氏云：宮室之制，中央為正室，正室左右為房，房外有序，序外有夾室。天子尊，庖廚遠，故左夾室五閣，右夾室五閣。諸侯卑，庖廚宜稍近，故於房中，減降於天子，唯在一房之中而五閣也。大夫既卑無嫌，故亦於夾室而閣三也。三者，豕、魚、臘也。士卑不得作閣，但於室中為土坫庋食也。云「五者，三牲之肉，及魚臘也」者，以天子臘用六牲，今云五閣，是不一牲為一閣，以魚臘是常食之物，故知三牲及魚臘也。
		</region>
	</paragraph>
	<paragraph index="42">
		<region typus="original" subtype="" id="6431" explains="">
凡養老，有虞氏以燕禮，夏后氏以饗禮，殷人以食禮，周人脩而兼用之。凡五十養於鄉，六十養於國，七十養於學，達於諸侯。八十拜君命，一坐再至，瞽亦如之；九十者使人受。五十異粻，六十宿肉，七十貳膳，八十常珍，九十飲食不違寢，膳飲從於遊可也。六十歲制，七十時制，八十月制，九十日脩，唯絞、紟、衾、冒死而后制。五十始衰，六十非肉不飽，七十非帛不煖，八十非人不煖，九十雖得人不煖矣。五十杖於家，六十杖於鄉，七十杖於國，八十杖於朝，九十者，天子欲有問焉，則就其室，以珍從。七十不俟朝，八十月告存，九十日有秩。五十不從力政，六十不與服戎，七十不與賓客之事，八十齊、衰之事弗及也。五十而爵，六十不親學，七十致政。凡自七十以上，唯衰麻為喪。凡三王養老，皆引年。八十者，一子不從政，九十者，其家不從政，瞽亦如之。凡父母在，子雖老不坐。有虞氏養國老於上庠，養庶老於下庠。夏后氏養國老於東序，養庶老於西序。殷人養國老於右學，養庶老於左學。周人養國老於東膠，養庶老於虞庠，虞庠在國之西郊。有虞氏皇而祭，深衣而養老。夏后氏收而祭，燕衣而養老。殷人冔而祭，縞衣而養老。周人冕而祭，玄衣而養老。
		</region>
		<region typus="comment" subtype="注" id="6432" explains="6431">
○注：記《王制》有此。○音義：粻，知良反，糧也，《字林》云：「量也。」絞，古交反。紟，其鴆反，本又作衿，同。冒，亡報反。暖，乃管反。朝，直遙反，下同。珍從，才用反，又如字。與音預，下同。齊，側皆反。衰，七回反。膠音交。冔，況甫反。縞，古老反，又古報反。
		</region>
	</paragraph>
	<paragraph index="43">
		<region typus="comment" subtype="疏" id="6433" explains="6431,6432">
疏「凡養」至「養老」。○正義曰：此一節皆《王制》文，記者重而錄之，後人雖知其重，因而不去，慎疑，不敢刪易也。
		</region>
	</paragraph>
	<paragraph index="44">
		<region typus="original" subtype="" id="6434" explains="">
曾子曰：「孝子之養老也。樂其心，不違其志，樂其耳目，安其寢處，以其飲食忠養之。孝子之身終，終身也者，非終父母之身，終其身也。是故父母之所愛亦愛之，父母之所敬亦敬之。至於犬馬盡然，而況於人乎。」
		</region>
		<region typus="comment" subtype="注" id="6435" explains="6434">
○注：賤喻貴也。○音義：樂音洛，下同。養，羊亮反。
		</region>
	</paragraph>
	<paragraph index="45">
		<region typus="comment" subtype="疏" id="6436" explains="6434,6435">
疏「曾子」至「人乎」。○正義曰：此一節因上陳養老之事，遂陳孝子事親之禮。○「孝子之身終」者，謂安樂其親之心，不違其志，樂其耳目，安其寢處，以其飲食，中心養之，是孝子事親之身終也。○「終身也」者，非終父母之身，終其身也」者，作記之人既云：「孝子之身終恐人不解謂言孝子事親至親身終故解云：「終身也」者，非終竟父母之身也」，終其孝子之身也。言父母雖沒，終竟是身而行孝道，與親在無異。「至於犬馬盡然，而況於人乎」者，言父母所敬愛犬馬之屬，盡須敬愛，而況於父母所敬愛人乎。
		</region>
	</paragraph>
	<paragraph index="46">
		<region typus="original" subtype="" id="6437" explains="">
凡養老，五帝憲
		</region>
		<region typus="comment" subtype="注" id="6438" explains="6437">
○注：，憲，法也。養之為法其德行。
		</region>
		<region typus="original" subtype="" id="6439" explains="">
三王有乞言。
		</region>
		<region typus="comment" subtype="注" id="6440" explains="6439">
○注：「有」讀為「又」。又從之求善言可施行也。
		</region>
		<region typus="original" subtype="" id="6441" explains="">
五帝憲，養氣體而不乞言，有善則記之為惇史。三王亦憲，既養老而后乞言，亦微其禮，皆有惇史。
		</region>
		<region typus="comment" subtype="注" id="6442" explains="6441">
○注：惇史，史惇厚是也。「微其禮」者，依違言之，求而不切也。○音義：惇音敦。
		</region>
	</paragraph>
	<paragraph index="47">
		<region typus="comment" subtype="疏" id="6443" explains="6437,6438,6439,6440,6441,6442">
疏「凡養」至「惇史」。○正義曰：此一節論五帝三王養老之禮。○「五帝憲」者，憲，法也。言五帝養老，法其德行。○「三王有乞言」者，言三王其德漸薄，非但法其德行，又從求乞善言。○「五帝憲，養氣體而不乞言」者，覆說上五帝憲之法，奉養老人，就氣息身體，恐其勞動，故不乞言，有善，則記之為惇史者。惇，厚也。言老人有善德行，則記錄之，使眾人法，則為惇厚之史。○「亦微其禮，皆有惇史」者，言三王養老，既法德行，又從乞言，其乞言之禮，亦依違求之，而不逼切。三代皆法其德行善言，為惇厚之史，故云「皆」。皆者，皆三代也。
		</region>
	</paragraph>
	<paragraph index="48">
		<region typus="original" subtype="" id="6444" explains="">
淳熬：煎醢加於陸稻上，沃之以膏，曰淳熬。
		</region>
		<region typus="comment" subtype="注" id="6445" explains="6444">
○注：淳，沃也。熬亦煎也。沃煎成之，以為名。○音義：淳熬，之純反，下五羔反，下及注同。
		</region>
		<region typus="original" subtype="" id="6446" explains="">
淳母：煎醢加於黍食上，沃之以膏，曰淳母。
		</region>
		<region typus="comment" subtype="注" id="6447" explains="6446">
○注：母讀曰模，模，像也。作此象淳熬。○音義：母，依注音模，莫胡反，下同。食音嗣。
		</region>
	</paragraph>
	<paragraph index="49">
		<region typus="comment" subtype="疏" id="6448" explains="6444,6445,6446,6447">
疏○正義曰：此一節論養老須飲食如養親之事，明八珍之饌，並明羞豆糝{衍食}之等。○「淳熬」者，是八珍之內，一珍之膳名也。淳謂沃也，則沃之以膏是也。熬謂煎也，則煎醢是也。○「陸稻」者，謂陸地之稻也，謂以陸地稻米熟之為飯，煎醢，使熬加於飯上，恐其味薄，更沃之以膏，使味相湛漬曰淳熬。○注「毋讀」至「淳熬」。○正義曰：以經云「淳母」，「母」是禁辭，非膳羞之體，故讀為「模」。模，像也。法象淳熬而為之，但用黍為異耳。經云「黍食」，食，飯也，謂以黍米為飯。不言陸者，黍皆在陸，無在水之嫌，故不言陸。
		</region>
	</paragraph>
	<paragraph index="50">
		<region typus="original" subtype="" id="6449" explains="">
炮：取豚若將，刲之刳之，實棗於其腹中，編萑以苴之，塗之以謹塗。炮之，塗皆乾，擘之。濯手以摩之，去其皽，為稻、粉、糔溲之以為酏，以付豚。煎諸膏，膏必滅之，鉅鑊湯，以小鼎薌脯於其中，使其湯毋滅鼎，三日三夜毋絕火，而后調之以醯醢。
		</region>
		<region typus="comment" subtype="注" id="6450" explains="6449">
○注：炮者，以塗燒之為名也。「將」當為「牂」，牂，牡羊也。刲、刳，《博異》語也。「謹」當為「墐」，聲之誤也，墐塗，塗有穰草也。皽，謂皮肉之上魄莫也。糔溲，亦《博異》語也，糔，讀與滫瀡之滫同。薌脯，謂煮豚若羊於小鼎中，使之香美也；謂之脯者，既去皽，則解析其肉，使薄如為脯然，唯豚全耳，豚、羊入鼎三日，乃內醯醢可食也。○音義：炮，步交反。將，依注音牂，子郎反。刲，苦圭反。刳，口孤反，又口侯反。編，必縣反，又步典反。萑音丸，蘆也。苴，子餘反，苞裹也。謹，依注作墐，音斤，徐如字。炮之，絕句。塗皆乾，絕句。塗本亦作塗。擘之，必麥反，絕句。濯，直角反，去，起呂反，注同。皽，章善反。糔，息酒反，又相流反，又息了反。溲，所九反。付，徐音賦。鉅音巨，其據反。鑊，戶郭反。使湯，一本作「使其湯」。穰，如羊反，草也。魄莫，上普伯反，或普博反；下亦作膜，武博反。析，星歷反。
		</region>
		<region typus="original" subtype="" id="6451" explains="">
擣珍：取牛、羊、麋、鹿、麕之肉，必脢，每物與牛若一，捶，反側之，去其餌，孰，出之，去其皽，柔其肉。
		</region>
		<region typus="comment" subtype="注" id="6452" explains="6451">
○注：脢，脊側肉也。捶，搗之也。餌，筋腱也，柔之為汁和也，汁和亦醯醢與。○音義：脢音每，徐亡代反，夾脊肉。餌音二，本或作皽，下句作餌。筋音斤。腱，徐其偃反，皇紀偃反，一音其言反，《隱義》云「筋之大者」，王逸注《楚詞》云：「筋頭也。」與音餘。
		</region>
		<region typus="original" subtype="" id="6453" explains="">
漬：取牛肉必新殺者，薄切之必絕其理，湛諸美酒，期朝而食之以醢若醯、醷。
		</region>
		<region typus="comment" subtype="注" id="6454" explains="6453">
○注：湛亦漬也。○音義：湛，子潛反，直蔭反，又將鴆反，一音陟鴆反，注同。期音期。
		</region>
	</paragraph>
	<paragraph index="51">
		<region typus="comment" subtype="疏" id="6455" explains="6449,6450,6451,6452,6453,6454">
疏「炮取」至「醯醷」。○正義曰：「炮：取豚若將」者，言為炮之法，或取豚，或取牂，故云「取豚若將」。刲刳其腹，實香棗於其腹中。○「編萑以苴之」者，萑是亂草也。苴，裹也。編連亂草，以裹匝豚牂。裹之既畢，塗之以謹塗，謂穰草相和之塗也。以此墐塗而泥塗之，炮之，塗皆乾。○「擘之」者，謂擘去乾塗也。○「濯手以摩之，去其皽」者，手既擘泥不淨，其肉又熱，故濯手摩之，去其皽莫。○「為稻、粉、糔溲之以為酏」者，付全豚之外，煎之於膏，若羊，則解析肉以粥和之。○「膏必滅之」者，滅，沒也。小鼎盛膏，以膏煎豚羊，膏必沒此豚羊也。○「鉅鑊湯，以小鼎薌脯於其中」者，謂以大鑊盛湯，以小鼎之香脯實於大鑊湯中。○「使其湯毋滅鼎」者，使鑊中之湯，無得沒此小鼎。若湯沒鼎，恐湯入鼎中，令食壞也。○「三日三夜毋絕火」者，欲令用火微熱，勢不絕。○注「將當」至「全耳」。○正義曰：以經云「取豚若將」，則將是豚類，故知「將當為『羊』」，聲相近，又字體一邊相似。云「刲、刳，《博異》語也」者，按《易》云：「土刲羊。」又云：「刳木為舟。」意同而語異。云「謹當為『墐』」者，以謹非泥塗之物，以聲相近，故為「墐」也。云「墐塗，塗有穰草也」者，用之炮豚，須相黏著，故知「塗有穰草也」。云「糔溲，亦《博異》語也」者，亦者，亦上「刲、刳」，「刲、刳」既《博異》語，故云「糔溲，亦《博異》語也」。云「唯豚全耳」者，按《周禮．封人》有毛炮之豚，豚形既小，故知全體。《周禮》鄭注云：「毛炮豚者，爓去其毛而炮之。」豚既毛炮，則此羊或亦毛炮。既無正文，不敢定也。○注「脢脊」至「醢與」。○正義曰：知脢是「脊側肉」者，以脊側肉美，今搗以為珍，宜取美處，故為「脊側肉」。云「餌，筋腱也」者，以經云「去其餌」，又曰「去其皽」，皽既為皮莫，則餌非復是皮莫，故以為筋腱。腱即筋之類。云「汁和亦醯醢與」者，以上炮豚炮羊，調以醯醢，下漬亦食之以醢若醯，故知搗珍，和亦用醯醢。
		</region>
	</paragraph>
	<paragraph index="52">
		<region typus="original" subtype="" id="6456" explains="">
為熬：捶之，去其皽，編萑，布牛肉焉。屑桂與薑，以灑諸上而鹽之，乾而食之。施羊亦如之。施麋、施鹿、施麕皆如牛羊。欲濡肉，則釋而煎之以醢。欲乾肉，則捶而食之。
		</region>
		<region typus="comment" subtype="注" id="6457" explains="6456">
○注：熬，於火上為之也，今之火脯似矣。欲濡欲乾，人自由也。醢或為「醯」。此七者，《周禮》八珍，其一肝膋是也。○音義：灑，所買反，徐西見反。鹽音艷，又如字。乾而食，一本無「而食之」三字。濡音儒，下同。膋音遼，徐音勞。
		</region>
	</paragraph>
	<paragraph index="53">
		<region typus="comment" subtype="疏" id="6458" explains="6456,6457">
疏「為熬」至「食之」。○正義曰：此一經論作熬之法。○「施羊亦如之」者，為熬之法，於牛如上所陳，若施設於羊，亦如牛也。○「欲濡肉，則釋而煎之以醢」者，言食熬之時，唯人所欲，若欲得濡肉，則以水潤釋而煎之以醢也。○注「此七」至「是也」。○正義曰：七者謂第一淳熬也。第二淳模也。第三、第四炮取豚若羊也。第五搗珍也。第六漬也。第七熬也。云「其一肝膋」者，則此糝下肝膋也。但作記之人，文不依次，故在糝下陳之。
		</region>
	</paragraph>
	<paragraph index="54">
		<region typus="original" subtype="" id="6459" explains="">
糝：取牛、羊、豕之肉，三如一，小切之。與稻米，稻米二，肉一，合以為餌，煎之。
		</region>
		<region typus="comment" subtype="注" id="6460" explains="6459">
○注：此《周禮》「糝食」也。○音義：食音嗣，下酏食同。
		</region>
		<region typus="original" subtype="" id="6461" explains="">
肝膋：取狗肝一，幪之以其膋，濡炙之，舉燋其膋，不蓼。
		</region>
		<region typus="comment" subtype="注" id="6462" explains="6461">
○注：膋，腸間脂。舉，或為巨。○音義：幪音蒙。焦，字又作燋，子消反。
		</region>
		<region typus="original" subtype="" id="6463" explains="">
取稻米，舉糔、溲之，小切狼臅膏，以與稻米為酏。
		</region>
		<region typus="comment" subtype="注" id="6464" explains="6463">
○注：狼臅膏，臆中膏也，以煎稻米，則似今膏矣。此《周禮．酏食》也。此「酏」當從「餰」。○音義：酏讀為{衍食}，之然反，又之善反，注{衍食}同。臆音憶。，本又作{衍食}，又作衍，並同，之然反，音旃。
		</region>
	</paragraph>
	<paragraph index="55">
		<region typus="comment" subtype="疏" id="6465" explains="6459,6460,6461,6462,6463,6464">
疏「糝取」至「煎之」。○正義曰：「三如一」者，謂取牛羊豕之肉，等分如一。○「稻米二，肉一」者，謂二分稻米一分肉也。○注「此《周禮》『糝食』也」。○正義曰：按《周禮．醢人》云：「羞豆之實，酏食糝食。」故云然也。此先陳糝食者，亦記人不次。○注「膋腸」至「為巨」。○正義曰：舉，皆也，謂炙膋皆燋也。○注「以煎」至「從{衍食}」。○正義曰：「則似今膏矣者，似漢時膏以膏煎稻米。鄭舉時事以說之。云「此『酏』當從『{衍食}』」者，此《內則》及《周禮》「酏」之字當從「{衍食}」字，以酏是粥，非是膏煎稻米，故改酏從{衍食}也。
		</region>
	</paragraph>
	<paragraph index="56">
		<region typus="original" subtype="" id="6466" explains="">
禮始於謹夫婦。為宮室，辨外內。男子居外，女子居內，深宮固門，閽、寺守之，男不入，女不出。
		</region>
		<region typus="comment" subtype="注" id="6467" explains="6466">
○注：閽，掌守中門之禁也。寺，掌內人之禁令也。○音義：閽音昏。
		</region>
		<region typus="original" subtype="" id="6468" explains="">
男女不同椸枷，不敢縣於夫之楎、椸，不敢藏於夫之篋、笥，不敢共湢浴。
		</region>
		<region typus="comment" subtype="注" id="6469" explains="6468">
○注：竿謂之椸。楎，杙也。○音義：杝，本又作椸，以支反。枷音嫁。縣音玄。楎音輝。笥，息吏反。竿音干。杙音弋。
		</region>
		<region typus="original" subtype="" id="6470" explains="">
夫不在，斂枕篋簟席，襡器而藏之。
		</region>
		<region typus="comment" subtype="注" id="6471" explains="6470">
○注：不敢褻也。
		</region>
		<region typus="original" subtype="" id="6472" explains="">
少事長，賤事貴，咸如之。
		</region>
		<region typus="comment" subtype="注" id="6473" explains="6472">
○注：咸，皆也。
		</region>
		<region typus="original" subtype="" id="6474" explains="">
夫婦之禮，唯及七十，同藏無間，
		</region>
		<region typus="comment" subtype="注" id="6475" explains="6474">
○注：衰老無嫌。及，猶至也。○音義：間，徐「間廁」之「間」，皇如字讀。
		</region>
		<region typus="original" subtype="" id="6476" explains="">
故妾雖老，年未滿五十，必與五日之御。
		</region>
		<region typus="comment" subtype="注" id="6477" explains="6476">
○注：五十始衰，不能孕也。妾閉房不復出御矣，此御謂侍夜勸息也。五日一御，諸侯制也。諸侯取九女，侄娣兩兩而御，則三日也。次兩媵，則四日也。次夫人專夜，則五日也。天子十五日乃一御。○音義：年未五十，本又作年未滿五十。與音預。復，扶又反，下文「夫復」同。侄，大結反。娣，大計反。媵，羊證反，又繩證反。
		</region>
		<region typus="original" subtype="" id="6478" explains="">
將御者，齊、漱、澣、慎衣服，櫛、縱、笄、總角、拂髦、衿纓、綦屨。
		</region>
		<region typus="comment" subtype="注" id="6479" explains="6478">
○注：其往如朝也。角，衍字也。拂髦，或為繆髦也。○音義：齊，爭皆反，下皆同。澣音浣。朝，直遙反，下文「朝服」、注「朝於君」皆同。繆，居虯反。
		</region>
		<region typus="original" subtype="" id="6480" explains="">
雖婢妾，衣服飲食必後長者。
		</region>
		<region typus="comment" subtype="注" id="6481" explains="6480">
○注：人貴賤不可以無禮。○音義：後，胡豆反。
		</region>
		<region typus="original" subtype="" id="6482" explains="">
妻不在，妾御莫敢當夕。
		</region>
		<region typus="comment" subtype="注" id="6483" explains="6482">
○注：辟女君之御日也。○音義：辟音避，下「辟人」、「雖辟」皆同。
		</region>
	</paragraph>
	<paragraph index="57">
		<region typus="comment" subtype="疏" id="6484" explains="6466,6467,6468,6469,6470,6471,6472,6473,6474,6475,6476,6477,6478,6479,6480,6481,6482,6483">
疏「禮始」至「當夕」。○正義曰：此一節論夫婦男女及內外之別，又明妾與適妻尊卑相降之等。各依文解之。○注「竿謂之椸。揮，杙也」。○正義曰：按《爾雅．釋宮》云：「枳謂之杙。」郭景純注云：「枳音杙。」李巡曰：「謂橛杙也。」《釋宮》又云：「在牆者謂之楎。」郭景純引《禮》云：「不敢縣於夫之楎、椸。植曰楎，橫曰椸。」然則楎、椸是同類之物，橫者曰椸，則以竿為之，故云「竿謂之椸」。○「唯及七十，同藏無間」者，間，別也。夫婦唯至七十同處居藏，無所間別，以其衰老，無所嫌疑故也。夫七十，則婦六十以上，若夫雖七十，婦唯六十以下，則猶間居也。《詩傳》云：「男女不六十不間居。」據婦人言之。若其宗子，雖七十無妻，猶得更娶，故《曾子問》宗子雖七十無無主婦，是必須有主婦也。○注「五十」至「一御」。○正義曰：此經據妾言之，未滿五十，必與五日之御，五十以上，則不與也。然則妻雖五十以上，猶得與也。云「侄娣兩兩而御，則三日也」者，以夫人及二媵各有侄娣，凡六人，故三日也。云「次兩媵，則四日也」者，如鄭此言，夫人侄娣卑於兩媵，若望前，卑者在前，尊者在後，望後乃反之。知者，約天子御法。云「天子十五日乃一御」者，按《九嬪》注云：「女御八十一人，當九夕；世婦二十七人，當三夕；九嬪九人，當一夕；三夫人當一夕；後當一夕，亦十五日而遍。」云自望後反之，是也。○注「女君之御日也」。○正義曰：此謂卿大夫以下，故經云「妻」，而注云「女君」。大夫一妻二妾，則三日御遍。士一妻一妾，則二日御遍。妾恒辟女君之御日，非但不敢當女君之御日，縱令自當君之御日，猶不敢當夕而往，故《詩．小星》云：「肅肅宵征，夙夜在公。」注引此，云凡妾御於君不當夕，是也。
		</region>
	</paragraph>
	<paragraph index="58">
		<region typus="original" subtype="" id="6485" explains="">
妻將生子，及月辰，居側室。
		</region>
		<region typus="comment" subtype="注" id="6486" explains="6485">
○注：側室，謂夾之室，次燕寢也。
		</region>
		<region typus="original" subtype="" id="6487" explains="">
夫使人日再問之。作而自問之，妻不敢見，使姆衣服而對。至於子生，夫復使人日再問之。
		</region>
		<region typus="comment" subtype="注" id="6488" explains="6487">
○注：作，有感動。○音義：見，賢遍反，下及注同。姆音茂，《字林》亡又反，女師也，一音母，又音亡久反。
		</region>
		<region typus="original" subtype="" id="6489" explains="">
夫齊，則不入側室之門。
		</region>
		<region typus="comment" subtype="注" id="6490" explains="6489">
○注：若始時使人問。
		</region>
		<region typus="original" subtype="" id="6491" explains="">
子生，男子設弧於門左，女子設帨於門右。
		</region>
		<region typus="comment" subtype="注" id="6492" explains="6491">
○注：表男女也。弧者，示有事於武也。帨，事人之佩巾也。
		</region>
		<region typus="original" subtype="" id="6493" explains="">
三日始負子，男射女否。
		</region>
		<region typus="comment" subtype="注" id="6494" explains="6493">
○注：始有事也。負之，謂抱之而使鄉前也。○音義：鄉，休亮反，下文「西鄉」皆同。
		</region>
	</paragraph>
	<paragraph index="59">
		<region typus="comment" subtype="疏" id="6495" explains="6485,6486,6487,6488,6489,6490,6491,6492,6493,6494">
疏「妻將」至「女否」。○正義曰：從此以下終篇末，論國君以下至庶人生子之禮，及適庶差別，妻妾異等，所生男女養教之法。從此「妻將生子」至「男射女否」，則明大夫以下未生子之前，夫問之宜及生子設弧矢之法。○注「側室」至「寢也」。○正義曰：夫正寢之室在前，燕寢在後。側室，又次燕寢，在燕寢之旁，故謂之「側室」。妻既居側室，則妾亦當然也，故《春秋傳》云「趙有側室曰穿」，是妾之子也。生子不於夫正室及妻之燕寢，必於側室者，以正室燕寢尊故也。經云「及月辰」，謂生月之辰，初朔之日也。○注「若始時使人問」。○正義曰：夫不齊之時，未動作之前，夫使人日再問之。今雖動作之後，以其齊故但使人問之，故云「若始時使人問」之也。
		</region>
	</paragraph>
	<paragraph index="60">
		<region typus="original" subtype="" id="6496" explains="">
國君世子生，告於君，接以大牢，宰掌具。
		</region>
		<region typus="comment" subtype="注" id="6497" explains="6496">
○注：接讀為「捷」，捷，勝也。謂食其母，使補虛強氣也。○音義：接，依注音捷，字妾反，下「接子」同。食音嗣，下注「食子」、「食乳」皆同。
		</region>
		<region typus="original" subtype="" id="6498" explains="">
三日，卜士負之，吉者宿齊，朝服寢門外，詩負之。射人以桑弧蓬矢六，射天地四方。
		</region>
		<region typus="comment" subtype="注" id="6499" explains="6498">
○注：詩之言承也。桑弧蓬矢，本大古也。天地四方，男子所有事也。○音義：射天地，食亦反。承，如字，徐音拯救之拯。大音泰。
		</region>
		<region typus="original" subtype="" id="6500" explains="">
保受，乃負之。
		</region>
		<region typus="comment" subtype="注" id="6501" explains="6500">
○注：代士也。保，保母。
		</region>
		<region typus="original" subtype="" id="6502" explains="">
宰醴負子，賜之束帛。
		</region>
		<region typus="comment" subtype="注" id="6503" explains="6502">
○注：醴，當為禮，聲之誤也。禮以一獻之禮。酬之以幣也。
		</region>
		<region typus="original" subtype="" id="6504" explains="">
卜士之妻，大夫之妾，使食子。
		</region>
		<region typus="comment" subtype="注" id="6505" explains="6504">
○注：食子不使君妾，適、妾有敵義，不相褻以勞辱事也。士妻、大夫之妾，謂時自有子。○音義：嫡，本亦作適，同丁歷反。
		</region>
	</paragraph>
	<paragraph index="61">
		<region typus="comment" subtype="疏" id="6506" explains="6496,6497,6498,6499,6500,6501,6502,6503,6504,6505">
疏「國君」至「食子」。○正義曰：此一經論國君世子生及三日負子及食之法。○注「接讀」至「氣也」。○正義曰：王肅、杜預並以為接待夫人以大牢，鄭必讀為「捷」，為「補虛強氣」者，以婦人初產，必困病虛羸，當產三日之內必未能以禮相接，應待負子之後。今在前為之，故知補虛強氣宜速故也。○注「詩之」至「事也」。○正義曰：《詩．含神霧》云：「詩者，持也。以手維持，則承奉之義，謂以手承下而抱負之。」云「桑弧蓬矢本大古也」者，以桑與蓬皆質素之物，故知「本大古也」。云「天地四方，男子所有事也」者，男子上事天，下事地，旁御四方之難，故云「所有事」。然《射禮》唯四矢者，謂天地非射事所及，唯御四方，故止四矢。蓬，是御亂之草。桑，眾木之本。○注「禮以」至「幣也」。○正義曰：此約《士昏禮》禮賓酬幣之法，此士負子，故禮之還用士禮。○注「士妻」至「有子」。○正義曰：使其食子須有乳汁，故知「時自有子」者，皇氏云：「士之妻，大夫之妾者，隨課用一人。」故桓六年《左傳》云：「卜士負之，士妻食之。」不云有大夫妾，文略也。
		</region>
	</paragraph>
	<paragraph index="62">
		<region typus="original" subtype="" id="6507" explains="">
凡接子擇日，
		</region>
		<region typus="comment" subtype="注" id="6508" explains="6507">
○注：雖三日之內，尊卑必皆選其吉焉。
		</region>
		<region typus="original" subtype="" id="6509" explains="">
冢子則大牢，
		</region>
		<region typus="comment" subtype="注" id="6510" explains="6509">
○注：天子世子也。冢，大也。冢子，猶言長子，通於下也。
		</region>
		<region typus="original" subtype="" id="6511" explains="">
庶人特豚，士特豕，大夫少牢，國君世子大牢。
		</region>
		<region typus="comment" subtype="注" id="6512" explains="6511">
○注：皆謂長子。
		</region>
		<region typus="original" subtype="" id="6513" explains="">
其非冢子，則皆降一等。
		</region>
		<region typus="comment" subtype="注" id="6514" explains="6513">
○注：謂冢子之弟，及眾妾之子生也。天子諸侯少牢，大夫特豕，士特豚，庶人猶特豚也。
		</region>
	</paragraph>
	<paragraph index="63">
		<region typus="comment" subtype="疏" id="6515" explains="6507,6508,6509,6510,6511,6512,6513,6514">
疏「凡接」至「一等」。○正義曰：此一節論國君以下，至庶人以上，接子牲牢之異，並適庶不同。○注「天子」至「下也」。○正義曰：此云冢子大牢，下云國君世子大牢，既別言國君世子，故知此冢子大牢，謂天子世子也。云「冢子，猶言長子，通於下也」者，《喪服》父為長子，是上下通稱長子，故云「通於下」。鄭云此者，以天子特云「冢子則大牢」，恐冢子之名唯施天子世子，故云「通於下」。必知冢子通於下者，以下文云「庶人特豚，士特豕，大夫少牢，國君大牢」，下即云「其非冢子，則皆降一等」，明冢子之名，庶人、大夫、士等皆有其號。○注「庶人猶特豚也」。○正義曰：以冢子，庶人特豚，士特豕，大夫少牢，國君大牢，庶子既降一等，天子諸侯少牢，大夫特豕，士特豚，則庶人全應無牲，今以禮窮，欲與士同，故云「猶特豚」。此是三日接子之禮，故牲牢如此。若三月名子之時，則與此異，故下文云：「具視朔食。」注云：「朔食，天子大牢，諸侯少牢，大夫特豕，士特豚也。」與此接子適庶參差不同。
		</region>
	</paragraph>
	<paragraph index="64">
		<region typus="original" subtype="" id="6516" explains="">
異為孺子室於宮中。
		</region>
		<region typus="comment" subtype="注" id="6517" explains="6516">
○注：特掃一處以處之。○音義：一處，尺御反。
		</region>
		<region typus="original" subtype="" id="6518" explains="">
擇於諸母與可者，必求其寬裕、慈惠、溫良、恭敬、慎而寡言者，使為子師，其次為慈母，其次為保母，皆居子室。
		</region>
		<region typus="comment" subtype="注" id="6519" explains="6518">
○注：此人君養子之禮也。諸母，眾妾也。可者，傅、御之屬也。子師，教示以善道者。慈母，知其嗜欲者。保母，安其居處者。士妻食乳之而已。○音義：耆，市志反。
		</region>
		<region typus="original" subtype="" id="6520" explains="">
他人無事不往。
		</region>
		<region typus="comment" subtype="注" id="6521" explains="6520">
○注：為兒精氣微弱，將驚動也。○音義：為，士偽反，下「為改」、「為大溫」皆同。
		</region>
	</paragraph>
	<paragraph index="65">
		<region typus="comment" subtype="疏" id="6522" explains="6516,6517,6518,6519,6520,6521">
疏「異為」至「不往」。○正義曰：此一節謂三日負子之後，三月名子之前，諸侯養子，選擇諸母及養子之法。此文雖據諸侯，其實亦兼大夫士也。但士不具三母耳，大夫以上則具三母，故《喪服》小功章中，君子為庶母慈己者，鄭注引此《內則》三母，獨言「慈母」，舉中以見上下，是知大夫有三母也。為之服小功，若諸侯之子，三母則不服也。又此雖在三月之前，其實三月之後，養子亦當然也。○注「士妻食乳之而已」。○正義曰：既有子師、慈母、保母各為其事，故知士妻但食乳之而已。
		</region>
	</paragraph>
	<paragraph index="66">
		<region typus="original" subtype="" id="6523" explains="">
三月之末，擇日翦髪為鬌，男角女羈，否則男左女右。
		</region>
		<region typus="comment" subtype="注" id="6524" explains="6523">
○注：鬌，所遺髪也。夾囟曰角。午達曰羈也。○音義：鬌，丁果反，徐大果反。囟音信，又思忍反。
		</region>
		<region typus="original" subtype="" id="6525" explains="">
是日也，妻以子見於父，貴人則為衣服，由命士以下皆漱、澣。
		</region>
		<region typus="comment" subtype="注" id="6526" explains="6525">
○注：貴人，大夫以上也。由，自也。
		</region>
		<region typus="original" subtype="" id="6527" explains="">
男女夙興，沐浴，衣服，具視朔食。
		</region>
		<region typus="comment" subtype="注" id="6528" explains="6527">
○注：朔食，天子大牢，諸侯少牢，大夫特豕，士特豚也。
		</region>
		<region typus="original" subtype="" id="6529" explains="">
夫入門，升自阼階，立於阼，西鄉。妻抱子出自房，當楣立，東面。
		</region>
		<region typus="comment" subtype="注" id="6530" explains="6529">
○注：入門者，入側室之門也。大夫以下，見子就側室，見妾子於內寢，辟人君也。○音義：楣音眉。
		</region>
	</paragraph>
	<paragraph index="67">
		<region typus="comment" subtype="疏" id="6531" explains="6523,6524,6525,6526,6527,6528,6529,6530">
疏「三月」至「東面」。○正義曰：此一節明三月之末，卿大夫以下名子之法，又書名藏之州府，妻遂適寢，夫人與妻饌食之事。各依文解之。○「鬌所」至「羈也」。○正義曰：三月翦髪，所留不翦者，謂之鬌。云「夾囟曰角」者，囟是首腦之上縫，故《說文》云：「十，其字象小兒腦不合也。」夾囟兩旁，當角之處，留髪不翦。云「午達曰羈也」者，按《儀禮》云：「度尺而午。」注云：「一從一橫曰午。」今女翦髪留其頂上，縱橫各一，相交通達，故云「午達」。不如兩角相對，但縱橫各一在頂上，故曰羈。羈者，只也。文雖據大夫、士，天子諸侯之子亦當然也。○注「入門」至「君也」。○正義曰：知「入側室之門也」者，上文云「妻將生子」「居側室」，至此三月之末，未有妻出之文，則知但在側室。此云夫入門謂「入側室之門」，但側室在燕寢之旁，亦南向，故有阼階、西階。夫立於阼，西向，但卿大夫之室，唯有東房。妻抱子出自房者，出東房當楣東面立，與夫相對。云「大夫以下，見子就側室」者，見子，謂見適妻子。就側室，則此文是也。云「見妾子於內寢」者，則下文云「妾將生子」「三月之末，漱、澣、夙齊，見於內寢」是也。鄭注云：「內寢，適妻寢也。」大夫所以見適子於側室，見庶子於適妻寢者，辟人君也。人君則見適子於路寢，見庶子於側室，故云「辟人君也」。知人君見世子於路寢者，下文云：「世子生，則君沐浴朝服，夫人亦如之，皆立於阼階，西鄉。世婦抱子升自西階。」既著朝服，又東西階相對，故知在路寢也。又知人君見庶子在側室者，下云：「公庶子生，就側室。三月之末，其母見於君，擯者以其子見。」是就側室也。然大夫見妾子於內寢，諸侯見妾子於側室，何以下文「適子庶子見於外寢」？注云：「此適子謂世子弟也。庶子，妾子也。外寢，君燕寢也。」又是人君見妾子於外寢，本在側室者。但人君世子之弟見於外寢，妾子見於側室，但庶子撫首咳而名之，與世子弟同，故連文云「見於外寢」，其實在側室也。熊氏、皇氏俱為此說，故今從焉。
		</region>
	</paragraph>
	<paragraph index="68">
		<region typus="original" subtype="" id="6532" explains="">
姆先相，曰：「母某敢用時日，祇見孺子。」
		</region>
		<region typus="comment" subtype="注" id="6533" explains="6532">
○注：某，妻姓，若言姜氏也。祇，敬也，或作振。○音義：相，息亮反。
		</region>
		<region typus="original" subtype="" id="6534" explains="">
夫對曰：「欽有帥。」父執子之右手，咳而名之。
		</region>
		<region typus="comment" subtype="注" id="6535" explains="6534">
○注：欽，敬也。帥，循也。言教之敬使有循也。執右手，明將授之事也。○音義：孩，字又作咳，戶才反。
		</region>
		<region typus="original" subtype="" id="6536" explains="">
妻對曰：「記有成。」遂左還授師。
		</region>
		<region typus="comment" subtype="注" id="6537" explains="6536">
○注：記猶識也，識夫之言，使有成也。師，子師也。○音義：還音旋，轉也。
		</region>
		<region typus="original" subtype="" id="6538" explains="">
子師辯告諸婦、諸母名。
		</region>
		<region typus="comment" subtype="注" id="6539" explains="6538">
○注：後告諸母，若名成於尊。○音義：辯音遍，下同。
		</region>
		<region typus="original" subtype="" id="6540" explains="">
妻遂適寢。
		</region>
		<region typus="comment" subtype="注" id="6541" explains="6540">
○注：復夫之燕寢。
		</region>
		<region typus="original" subtype="" id="6542" explains="">
夫告宰名，宰辯告諸男名，書曰「某年某月某日某生」而藏之。
		</region>
		<region typus="comment" subtype="注" id="6543" explains="6542">
○注：宰謂屬吏也。《春秋》書桓六年九月丁卯「子同生」。
		</region>
		<region typus="original" subtype="" id="6544" explains="">
宰告閭史，閭史書為二：其一藏諸閭府，其一獻諸州史。州史獻諸州伯，州伯命藏諸州府。
		</region>
		<region typus="comment" subtype="注" id="6545" explains="6544">
○注：四閭為族，族，百家也。閭胥，中士一人。五黨為州，州，二千五百家也，州長中大夫一人也，皆有屬吏。獻猶言也。
		</region>
		<region typus="original" subtype="" id="6546" explains="">
夫入，食如養禮。
		</region>
		<region typus="comment" subtype="注" id="6547" explains="6546">
○注：夫入，已見子入室也。其與妻食如婦始饋舅姑之禮也。○音義：養，羊尚反。
		</region>
	</paragraph>
	<paragraph index="69">
		<region typus="comment" subtype="疏" id="6548" explains="6532,6533,6534,6535,6536,6537,6538,6539,6540,6541,6542,6543,6544,6545,6546,6547">
疏「姆先」至「適寢」。正義曰：此一節論母以子見父，及父名子、妻遂適寢之事。○「姆先相」者，妻既抱子，當楣東面而立，傅姆在母之前，而相佐其辭曰：「母某氏，敢用時日祇見孺子。」祇，敬也。孺，稚也。謂恭敬奉見稚子。○「夫對曰：『欽有帥者。』」欽，敬也。帥，循也。夫對妻言，當教之，令其恭敬，使有循善道。對妻既訖，父遂執子右手，咳而名之，謂以一手執子右手，以一手承子之咳而名之。○「妻對曰：『記有成』」者，當記識夫言，教之使有成就。○「遂左還投師」者，妻對既訖，遂左向回還，轉身西南，以子授子師也。○「子師辯告諸婦、諸母名」者，諸婦，謂同族卑者之妻。諸母，同族尊者之妻。後告諸母，欲名成於尊。○注「某妻」至「敬也」。○正義曰：「祇，敬」及下注「欽，敬」、「帥，循」，皆《釋詁》文也。○注「宰謂」至「同生」。○正義曰：此經所陳，謂卿大夫以下，故以名遍告同宗諸男也。若諸侯既絕宗，則不告諸男也。此舉諸男，舉其卑者。卑者尚告，則告諸父可知。此既據卿大夫以下，而引《春秋》桓六年「子同生」者，欲證明子生年月日之事，彼謂諸侯也。直云「子同生」，不云「世子「者，杜元凱云：「不云『世子』書『始生』，言始生之時，未立為世子也。」經云書名而藏之者，謂以簡策書子名而藏之家之書府。○注「四閭」至「屬吏」。○正義曰：「四閭為族」以下，皆《周禮．地官》文。云「皆有屬吏」者，閭之屬吏，則有閭史也。州之屬吏，則有州史也。州伯，則州長也。州府，是州長之府藏。○注「夫入」至「禮也」。○正義曰：「夫人，巳見子入室也」者，夫既就側室而見子，見子既畢，從側室而入正室。云「其與妻食如婦始饋舅姑之禮也」者，經云「如養禮」，是如養舅姑之禮。按《士昏禮》：婦始饋舅姑特豚，合升側載，右胖載之舅俎，左胖載之姑俎。其大夫以上則無文，必知「如婦始饋舅姑」者，以下文云妾生子及三月之末，見子之禮，如始入室，明知此如養禮，如始入室，養舅姑之禮也。
		</region>
	</paragraph>
	<paragraph index="70">
		<region typus="original" subtype="" id="6549" explains="">
世子生，則君沐浴朝服，夫人亦如之，皆立於阼階，西鄉。世婦抱子升自西階，君名之，乃降。
		</region>
		<region typus="comment" subtype="注" id="6550" explains="6549">
○注：子升自西階，則人君見世子於路寢也，見妾子就側室。凡子生皆就側室，諸侯夫人朝於君，次而褖衣也。○音義：褖，通亂反。
		</region>
	</paragraph>
	<paragraph index="71">
		<region typus="comment" subtype="疏" id="6551" explains="6549,6550">
疏「世子」至「乃降」。○正義曰：此一節明人君見世子及適庶之禮。各依文解之。○注「子升」至「衣也」。○正義曰：「几子生皆就側室」者，按上文妻將生子居側室，是卿大夫生子居側室。此文人君見世子在路寢，經云「世婦抱子升自西階」，是世婦抱子從外而入。其內寢，是君之常居之處，夫人不可於此寢生子，故知亦在側室也。云「夫人朝於君，次而褖衣也」者，按《內司服》注云：「後六服，後從王祭先王，則服褘衣；祭先公，則服揄翟；祭群小祀，則服闕翟。鞠衣，黃桑服也。展衣，以禮見王及賓客。褖衣，御於王之服。諸侯夫人以下，所得之服，各如王后之服，則夫人亦如王后也。」此既在路寢，與咀墁著朝服，則是以禮見君，合服展衣。此云「次而褖衣」者，此謂見子。又見子若訖，則當進入君寢，侍御於君，故服進御之服，異於尋常。以禮見君，故不服展衣也。「次」者，首飾次鶪髪為之，則《少牢禮》「髪鬄」是也。鄭注云：「古者或剔賤者刑者之髪為之。」其褘衣、揄翟、闕翟，首服副。副者，覆首為飾。鄭注云：「若今步繇矣。」鞠衣、展衣，首服編，鄭云：「編，列髪為之，若今假紒矣。」
		</region>
	</paragraph>
	<paragraph index="72">
		<region typus="original" subtype="" id="6552" explains="">
適子庶子見於外寢，撫其首，咳而名之。禮帥初，無辭。
		</region>
		<region typus="comment" subtype="注" id="6553" explains="6552">
○注：此適子謂世子弟也。庶子，妾子也。外寢，君燕寢也。無辭，辭謂欽有帥記有成也。○音義：適，丁歷反，注及下同。
		</region>
	</paragraph>
	<paragraph index="73">
		<region typus="comment" subtype="疏" id="6554" explains="6552,6553">
疏「適子」至「無辭」。○正義曰：此一節明人君見世子弟及妾子之禮。○「適子庶子見於外寢」者，適子，謂大子之弟，見於外寢，庶子則見側室，但撫首咳名，無辭之事，與世子之弟同，故與「適子」連文。同云「見於外寢」，其實庶子見於側室也。○「禮帥初，無辭」者，禮，謂威儀也。帥，循也。初，謂前文世子生，見於路寢，君夫人皆西鄉。言見適子庶子威儀，依循初世子之法，但無敕戒之辭。然夫人所生之子，容可如世子見禮，君與夫人俱西鄉。若妾之見子，則不得與夫人同，當與卿大夫之妻見適子同，但不親抱子耳。○注「外寢」至「成也」。○正義曰：燕寢當在內，而云「外寢」者，對側室而為外耳。側室在旁處內，故謂燕寢為外寢也。云「無辭，辭謂欽有帥記有成也」者，按前世子生，直云「世婦抱子升自西階，君名之，乃降」，亦無辭也。而云「適子庶子」「無辭」者，以前文卿大夫妻見適子之時，既有「父執右手，咳而名之」，及戒告之辭，其文既具，故於見世子之禮略而不言。其實世子亦執右手，咳而名之，及戒告也，故鄭引前文卿大夫見子之辭而言之也。
		</region>
	</paragraph>
	<paragraph index="74">
		<region typus="original" subtype="" id="6555" explains="">
凡名子，不以日月，不以國，
		</region>
		<region typus="comment" subtype="注" id="6556" explains="6555">
○注：終使易諱。○音義：易，以豉反。
		</region>
		<region typus="original" subtype="" id="6557" explains="">
不以隱疾。
		</region>
		<region typus="comment" subtype="注" id="6558" explains="6557">
○注：諱衣中之疾，難為醫也。
		</region>
		<region typus="original" subtype="" id="6559" explains="">
大夫、士之子，不敢與世子同名。
		</region>
		<region typus="comment" subtype="注" id="6560" explains="6559">
○注：尊世子也，其先世子生，亦勿為改。
		</region>
	</paragraph>
	<paragraph index="75">
		<region typus="comment" subtype="疏" id="6561" explains="6555,6556,6557,6558,6559,6560">
疏「凡名」至「同名」。○正義曰：此一節論子名之法。尊卑上下，同有諱辟。又大夫士之名子，辟世子之名。○注「其先」至「為改」。○正義曰：知「先世子生，亦勿為改」者，按《春秋》衛襄公名惡，其大夫有齊惡，明齊惡先衛侯生，故得與衛侯同名，是知先生者不改也。
		</region>
	</paragraph>
	<paragraph index="76">
		<region typus="original" subtype="" id="6562" explains="">
妾將生子，及月辰，夫使人日一問之。子生三月之末，漱、澣、夙齊，見於內寢，禮之如始入室。君已食，徹焉，使之特餕。遂入御。
		</region>
		<region typus="comment" subtype="注" id="6563" explains="6562">
○注：內寢，適妻寢也。禮，謂巳見子，夫食而使獨餕也。如始入室，始來嫁時，妾餕夫婦之餘亦如之。既見子可以御，此謂大夫士之妾也。凡妾稱夫曰君。○音義：三月之末，一本作「子生三月之末」。
		</region>
	</paragraph>
	<paragraph index="77">
		<region typus="comment" subtype="疏" id="6564" explains="6562,6563">
疏「妾將」至「入御」。○正義曰：此一節論大夫妾生子之禮，異於適子之法。○「君巳食，徹焉」者，君，謂夫也。以妾賤，故謂夫為君。○「使之特餕」者，尋常夫食之後，眾妾共餕，今以其生子，故「使之特餕」也。○注「內寢」至「曰君」。○正義曰：知「內寢，適妻寢」者，以其稱內，故知是適妻寢也。凡宮室之制，前有路寢，次有君燕寢，次夫人正寢。卿大夫以下，前有適室，次有燕寢，次有適妻之寢。但夫人燕寢，對夫人及適妻之寢，及側室等。其燕寢在外，亦名外寢，故前注云「外寢，君燕寢」是也。云「妾餕夫婦之餘亦如之」者，按《昏禮》夫婦同牢之後，媵餕夫餘，御餕婦餘，故謂正妻。若妾初嫁始來，夫婦共食。初來之妾，特餕其餘。今妾巳見子之後，夫婦共食，令生子之妾特餕其餘，亦如始來時，故云「亦如之」。云「既見子可以御，此謂大夫士之妾也」者，以前文大夫之妻，見子之後，妻遂適夫寢，未即進御，後婦云「夫入食，如養禮」，是夫始入與妻食，乃後進御。此文云見子遂入御，故謂云「此大夫士之妾也」，言其異正妻也。
		</region>
	</paragraph>
	<paragraph index="78">
		<region typus="original" subtype="" id="6565" explains="">
公庶子生，就側室。三月之末，其母沐浴，朝服見於君，擯者以其子見。君所有賜，君名之。眾子，則使有司名之。
		</region>
		<region typus="comment" subtype="注" id="6566" explains="6565">
○注：擯者，傅姆之屬也。人君尊，雖妾不抱子，有賜於君，有恩惠也。有司，臣有事者也。魯桓公名子，問於申繻也。○音義：繻音須。
		</region>
	</paragraph>
	<paragraph index="79">
		<region typus="comment" subtype="疏" id="6567" explains="6565,6566">
疏「公庶」至「名之」。○正義曰：此一經明君庶子生處，及三月見父異於世子之禮。前文巳云適子庶子見於外寢，異於世子。今此更重出者，以前文庶子與適子連文，恐事事皆同適子，故以此經特見庶子之法。按前注云「凡子生皆就側室」，則世子亦就側室。今特云「庶子就側室」者，舉庶子，世子可知也。○「君所有賜，君名之」者，謂生子之妾，君所特有恩賜偏所愛幸，君則自名其子，故云「君名之」。○「眾子，則使有司名之」者，眾子，謂眾妾之子，不特寵御，則使有司以名其子也。○注「人君」至「繻也」。○正義曰：「人君尊，雖妾不抱子」者，以經云「其母朝服見於君」，乃云「擯者以其子見」於君，是擯者抱子也，故知「妾不抱子」。引《春秋》問名於申繻者，證有司名之，一邊同耳，其實異也。《春秋》所云謂世子也。
		</region>
	</paragraph>
	<paragraph index="80">
		<region typus="original" subtype="" id="6568" explains="">
庶人無側室者，及月辰，夫出居群室。其問之也，與子見父之禮，無以異也。
		</region>
		<region typus="comment" subtype="注" id="6569" explains="6568">
○注：夫雖辟之，至問妻及見子禮，同也。庶人或無妾。
		</region>
	</paragraph>
	<paragraph index="81">
		<region typus="comment" subtype="疏" id="6570" explains="6568,6569">
疏「庶人」至「異也」。○正義曰：此一經論庶人之禮。○「庶人無側室者，及月辰，夫出居群室」者，以無側室，妻在夫寢，妻將生子，故夫出辟之。若有側室，則妻在側室，夫自居正寢，不須出居群室也。○「其問之也，與子見父之禮，無以異也」者，與，及也。言夫問妻及子見父之禮，無以異於卿大夫士，言與卿大夫士同也。亦夫使人日再問之，作而自問之。其見父之時，父亦執子之右手，咳而名之，及有戒告之事，一如上矣。
		</region>
	</paragraph>
	<paragraph index="82">
		<region typus="original" subtype="" id="6571" explains="">
凡父在，孫見於祖，祖亦名之。禮如子見父，無辭。
		</region>
		<region typus="comment" subtype="注" id="6572" explains="6571">
○注：見子於祖，家統於尊也。父在則無辭，有適子者無適孫，與見庶子同也。父卒而有適孫，則有辭，與見冢子同。父雖卒，而庶孫猶無辭也。
		</region>
	</paragraph>
	<paragraph index="83">
		<region typus="comment" subtype="疏" id="6573" explains="6571,6572">
疏「凡父」至「無辭」。○正義曰：此一節論孫見祖之禮，卿大夫以下之事，故鄭注云：「家統於尊。」所以無辭者，若父之於子，有傳重之事，故有戒告之辭。今孫見於祖，而隔於父，故無辭也。○注「父在」至「辭也」。○正義曰：所以無辭者，適子既在，其孫猶為庶孫，無所傳重，故云「有適子者無適孫，與見庶子同」。若所生適子，其父既卒，則適孫與長子相似，當有辭也。故云「父卒而有適孫，則有辭，與見冢子同」。若庶孫，父雖卒，見祖亦無辭也。
		</region>
	</paragraph>
	<paragraph index="84">
		<region typus="original" subtype="" id="6574" explains="">
食子者三年而出，見於公宮則劬。
		</region>
		<region typus="comment" subtype="注" id="6575" explains="6574">
○注：劬，勞也。士妻、大夫之妾食國君之子，三年出歸其家，君有以勞賜之。○音義：食音嗣，注及下文「食母」同。勞賜，力報反。
		</region>
		<region typus="original" subtype="" id="6576" explains="">
大夫之子有食母。
		</region>
		<region typus="comment" subtype="注" id="6577" explains="6576">
○注：選於傅御之中，《喪服》所謂乳母也。
		</region>
		<region typus="original" subtype="" id="6578" explains="">
士之妻自養其子。
		</region>
		<region typus="comment" subtype="注" id="6579" explains="6578">
○注：賤不敢使人也。
		</region>
	</paragraph>
	<paragraph index="85">
		<region typus="comment" subtype="疏" id="6580" explains="6574,6575,6576,6577,6578,6579">
疏「食子」至「其子」。○正義曰：此一節論國君以下，及大夫士適妻養子之人，尊卑有別。
		</region>
	</paragraph>
	<paragraph index="86">
		<region typus="original" subtype="" id="6581" explains="">
由命士以上及大夫之子，旬而見。
		</region>
		<region typus="comment" subtype="注" id="6582" explains="6581">
○注：旬當為均，聲之誤也。有時適、妾同時生子，子均而見者，以生先後見之。既見乃食，亦辟人君也。《易．說卦》「坤為均」，今亦或作「旬」也。○音義：旬音均，出注。
		</region>
		<region typus="original" subtype="" id="6583" explains="">
冢子未食而見，必執其右手。適子庶子已食而見，必循其首。
		</region>
		<region typus="comment" subtype="注" id="6584" explains="6583">
○注：天子諸侯尊別，世子雖同母，禮則異矣。未食、巳食，急正緩庶之義也。○音義：別，彼列反，下「其別」同。
		</region>
	</paragraph>
	<paragraph index="87">
		<region typus="comment" subtype="疏" id="6585" explains="6581,6582,6583,6584">
疏「由命」至「其首」。○正義曰：此一節論大夫及命士適妻與妾同時生子，見之先後差異之別，並明天子諸侯見冢子及適子庶子綏急之儀。○「旬而見」者，旬，均也，謂大夫命士適妾生子，皆以未食之前均齊見。又先生者先見，後生者後見。雖見有先後，同是未食之前，故云「均而見」。○「冢子未食而見，必執其右手」者，此謂天子諸侯之禮。未食，謂未與後、夫人禮食。而先見冢子，是急於正也。故先見乃食也。○「適子庶子已食而見」者，謂先與後、夫人禮食之後，然後始見適子、庶子，是緩於庶也。○「必循其首」者，言見適子庶子之時，必以手撫循其頭首，示恩愛之情也。○注「《易．說卦》『坤為均』」。○正義曰：引《易．說卦》者，證此經「旬」為「均」義。按《易．說卦》以「坤為均」，像地之均平。今《易》之文，或以「均」為「旬」者，是均得為旬也。皇氏云：「母之禮見子，像地之生物均平，故引《易》以為均，若然按《周禮．均人職》云「上年公旬用三日」，鄭注亦引《易》「坤為均」，豈是母見子之禮！皇氏說非也。○注「天子」至「世子」。○正義曰：知此經是天子諸侯者，以上文「命士以上及大夫之子」適庶均見，此則有食前食後，見之不同。又前文云「世子生」，其次云「適子庶子見於外寢」，是國君之禮。此經亦云「適子庶子」，故知是天子諸侯也。
		</region>
	</paragraph>
	<paragraph index="88">
		<region typus="original" subtype="" id="6586" explains="">
子能食食，教以右手。能言，男「唯」女「俞」。男鞶革，女鞶絲。
		</region>
		<region typus="comment" subtype="注" id="6587" explains="6586">
○注：俞，然也。鞶，小囊，盛帨巾者。男用韋；女用繒；有飾緣之，則是鞶裂與？《詩》云：「垂帶如厲。」紀子帛名裂繻，字雖今異，意實同也。○音義：食食，上如字，下音嗣。唯，於癸反，徐以水反，俞以朱反。鞶，步干反。盛音成。緣，於絹反。裂音列，或音厲。與音預。厲音列。
		</region>
	</paragraph>
	<paragraph index="89">
		<region typus="comment" subtype="疏" id="6588" explains="6586,6587">
疏「子能」至「鞶絲」。○正義曰：此一節論男女自幼少之時，教之言語及鞶革鞶絲之事也。○注「鞶小」至「同也」。○正義曰：此鞶是小囊盛帨巾，男用韋為之，女用繒帛為之。云「有飾緣之，則是鞶裂與？」者，言男女鞶囊之外，更有繒帛之物，飾而緣之，則是《春秋》桓二年所稱「鞶裂」者。與，疑而未定，故稱「與」。按傳作「鞶厲」，鄭此注云「鞶裂」，厲、裂義同也。秖謂鞶囊裂帛為之飾，又引《詩》云「垂帶如厲」者，證厲是鞶囊裂帛之飾也。此《詩．小雅．都人士》之篇也。按彼注云：「而，如也。而厲，如鞶厲也。」鞶必垂厲以為飾，厲字當作裂，謂彼都之士，垂此紳帶，如似鞶囊之裂，是以厲為裂也。又引「紀子帛名裂繻」者，雖引《毛詩》以厲為裂，其義未顯，故引紀子帛名裂繻者以證之，言帛必分裂也。此隱二年經稱「紀子帛莒子盟於密」，又「紀裂繻來逆女」。云「字雖今異，意實同也」者，言古時「厲」、「裂」通為一字，今時「厲」、「裂」字義俱異，大意是同。故云「字雖今異，意實同」，言同為分裂之義也。此是鄭康成之義，若如服虔、杜預，則以鞶為大帶，厲是大帶之垂者，故服氏云：「鞶，大帶。」杜云：「紳，大帶。厲是大帶之垂者。」《詩毛傳》亦云：「厲，帶之垂者。」並與鄭異。
		</region>
	</paragraph>
	<paragraph index="90">
		<region typus="original" subtype="" id="6589" explains="">
六年，教之數與方名。
		</region>
		<region typus="comment" subtype="注" id="6590" explains="6589">
○注：方名，東西。
		</region>
		<region typus="original" subtype="" id="6591" explains="">
七年，男女不同席，不共食。
		</region>
		<region typus="comment" subtype="注" id="6592" explains="6591">
○注：蚤其別也。
		</region>
		<region typus="original" subtype="" id="6593" explains="">
八年，出入門戶及即席飲食，必後長者，始教之讓。
		</region>
		<region typus="comment" subtype="注" id="6594" explains="6593">
○注：示以廉恥。後，胡豆反。
		</region>
		<region typus="original" subtype="" id="6595" explains="">
九年，教之數日。
		</region>
		<region typus="comment" subtype="注" id="6596" explains="6595">
○注：朔望與六甲也。○音義：數，所主反。
		</region>
		<region typus="original" subtype="" id="6597" explains="">
十年，出就外傅，居宿於外，學書記。衣不帛襦褲。禮帥初，朝夕學幼儀，請肄簡、諒。
		</region>
		<region typus="comment" subtype="注" id="6598" explains="6597">
○注：外傅，教學之師也。不用帛為襦褲，為大溫，傷陰氣也。禮帥初，遵習先日所為也。肄，習也。諒，信也。請習簡，謂所書篇數也。請習信，謂應對之言也。○音義：襦，字又作馬，音儒。褲，苦故反。肆，本又作肄，同以二反。大音泰。
		</region>
		<region typus="original" subtype="" id="6599" explains="">
十有三年，學樂誦《詩》，舞《勺》。成童，舞《象》，學射御。
		</region>
		<region typus="comment" subtype="注" id="6600" explains="6599">
○注：先學《勺》，後學《象》，文武之次也。成童，十五以上。勺，章略反，注同。
		</region>
		<region typus="original" subtype="" id="6601" explains="">
二十而冠，始學禮，可以衣裘帛，舞《大夏》，惇行孝弟，博學不教，內而不出。
		</region>
		<region typus="comment" subtype="注" id="6602" explains="6601">
○注：《大夏》，樂之文武備者也。內而不出，謂人之謀慮也。○音義：冠，古亂反。衣，於既反。行，如字，又下孟反。弟音悌。
		</region>
		<region typus="original" subtype="" id="6603" explains="">
三十而有室，始理男事，博學無方，孫友視志。
		</region>
		<region typus="comment" subtype="注" id="6604" explains="6603">
○注：室猶妻也。男事，受田給政役也。方猶常也。至此學無常在，志所好也。孫，順也。順於友，視其所志也。○音義：孫音遜，注同。好，呼報反。
		</region>
		<region typus="original" subtype="" id="6605" explains="">
四十始仕，方物出謀發慮，道合則服從，不可則去。
		</region>
		<region typus="comment" subtype="注" id="6606" explains="6605">
○注：方猶常也。物猶事也。○音義：去如字。
		</region>
		<region typus="original" subtype="" id="6607" explains="">
五十命為大夫，服官政。
		</region>
		<region typus="comment" subtype="注" id="6608" explains="6607">
○注：統一官之政也。
		</region>
		<region typus="original" subtype="" id="6609" explains="">
七十致事。
		</region>
		<region typus="comment" subtype="注" id="6610" explains="6609">
○注：致其事於君，而告老。
		</region>
		<region typus="original" subtype="" id="6611" explains="">
凡男拜，尚左手。
		</region>
		<region typus="comment" subtype="注" id="6612" explains="6611">
○注：左陽。
		</region>
	</paragraph>
	<paragraph index="91">
		<region typus="comment" subtype="疏" id="6613" explains="6589,6590,6591,6592,6593,6594,6595,6596,6597,6598,6599,6600,6601,6602,6603,6604,6605,6606,6607,6608,6609,6610,6611,6612">
疏「六年」至「左手」。○正義曰：此一節論男子教之從幼及長，居官至致事之事。○「衣不帛襦褲」者，謂不以帛為襦褲。○「禮帥初」者，帥，循也。行禮動作，皆帥循初日所為。○「朝夕學幼儀」者，言從朝至夕，學幼少奉事長者之儀。「請肄簡、諒」者，肄，習也。簡，禮篇章也。諒，信也，謂言語信實。言請長者習學篇章簡禮，及應對信實言語也。○「舞《勺》」者，熊氏云：勺，篇也。言十三之時，學此舞勺之文舞也。○「成童，舞象」者，成童謂十五以上，舞象謂舞武也。熊氏云：「謂用干戈之小舞也。以其年尚幼，故習文武之小舞也。」○「可以衣裘帛」者，二十成人血氣強盛，無慮傷損，故「可以衣裘帛」也。○「舞《大夏》」者，《大夏》是禹樂，禪代之後，在干戈之前，文武俱備，故二十習之也。○「博學不教」者，唯須廣博學問，不可為師教人。○「內而不出」者，唯蘊畜其德在內，而不得出言為人謀慮。○「始理男事」者，三十丁壯，受其田土，供給征役，始理男事，故《韓詩說》三十受兵，若口率出泉，國中則二十，野則十五也。○「孫友視志」者，言孫順朋友，視其志意所尚。○「四十始仕，方物出謀發慮」者，方，常也。物，事也。言年壯仕宦，行其常事，無所謙孫，出其謀計，發其思慮，以為國也。
		</region>
	</paragraph>
	<paragraph index="92">
		<region typus="original" subtype="" id="6614" explains="">
女子十年不出，
		</region>
		<region typus="comment" subtype="注" id="6615" explains="6614">
○注：恒居內也。
		</region>
		<region typus="original" subtype="" id="6616" explains="">
姆教婉、娩、聽從，
		</region>
		<region typus="comment" subtype="注" id="6617" explains="6616">
○注：婉謂言語也。娩之言媚也，媚謂容貌也。○音義：婉，紆晚反，徐紆原反。娩音晚，徐音萬。
		</region>
		<region typus="original" subtype="" id="6618" explains="">
執麻枲，治絲繭，織紝、組、紃，學女事以共衣服。
		</region>
		<region typus="comment" subtype="注" id="6619" explains="6618">
○注：紃，絛。○音義：枲，思裡反。繭，古典反。紝，女金反，又如林反。組音祖。紃音巡。共音恭。絛，他刁反。
		</region>
		<region typus="original" subtype="" id="6620" explains="">
觀於祭祀，納酒漿、籩豆、菹醢，禮相助奠。
		</region>
		<region typus="comment" subtype="注" id="6621" explains="6620">
○注：當及女時而知。○音義：相，息亮反。
		</region>
		<region typus="original" subtype="" id="6622" explains="">
十有五年而笄。
		</region>
		<region typus="comment" subtype="注" id="6623" explains="6622">
○注：謂應年許嫁者，女子許嫁，笄而字之。其未許嫁，二十則笄。○音義：應，應對之應。
		</region>
		<region typus="original" subtype="" id="6624" explains="">
二十而嫁，有故，二十三年而嫁。
		</region>
		<region typus="comment" subtype="注" id="6625" explains="6624">
○注：故，謂父母之喪。
		</region>
		<region typus="original" subtype="" id="6626" explains="">
聘則為妻，
		</region>
		<region typus="comment" subtype="注" id="6627" explains="6626">
○注：聘，問也。妻之言齊也。以禮則問，則得與夫敵體。
		</region>
		<region typus="original" subtype="" id="6628" explains="">
奔則為妾。
		</region>
		<region typus="comment" subtype="注" id="6629" explains="6628">
○注：妾之言接也。聞彼有禮，走而往焉，以得接見於君子也。奔，或為「衒」。○音義：見，賢遍反。衒，古縣字，本又作御字，魚據反。
		</region>
		<region typus="original" subtype="" id="6630" explains="">
凡女拜，尚右手。
		</region>
		<region typus="comment" subtype="注" id="6631" explains="6630">
○注：右陰也。
		</region>
	</paragraph>
	<paragraph index="93">
		<region typus="comment" subtype="疏" id="6632" explains="6614,6615,6616,6617,6618,6619,6620,6621,6622,6623,6624,6625,6626,6627,6628,6629,6630,6631">
疏「女子」至「右手」。○正義曰：此一節論女子自幼及嫁為女事之禮。○注「婉謂」至「貌也」。○正義曰：按《九嬪》注云：「婦德貞順，婦言辭令，婦容婉娩，婦功絲枲。」則婉娩合為婦容。此分婉為言語，娩為容貌者，其意以此上下備其四德，以婉為婦言，娩為婦容，聽從為婦順，執麻枲以下為婦功。○注「紃絛」。○正義曰：組，紃俱為絛也。紝為繒帛，故杜注《左傳》：「紝謂繒帛。」皇氏云：「組是綬也。」然則薄闊為組，似繩者為紃。○注「當及女時而知」。○正義曰：下云「十有五年而笄」，此觀於祭祀，是未嫁之前，故云：「及女時而知。」經云「納酒漿、籩豆、菹醢」，謂於祭祀之時，觀看須於廟外，納此酒漿、籩豆、菹醢之等，置於神坐，一納之文，包此六事言之也。○「聘則為妻」者，妻，齊也。「奔則為妾」者，妾，接也，接見於君子也。」女拜，尚右手」者，右，陰也，漢時行之也。
		</region>
	</paragraph>
</text>
