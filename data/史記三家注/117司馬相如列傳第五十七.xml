<?xml version='1.0' encoding='UTF-8'?>
<text title="史記三家注" section="司馬相如列傳第五十七" juan="117" original_title="史記">
	<paragraph index="0">
		<region typus="original" subtype="title" id="15744" explains="">
史記三家注 司馬相如列傳第五十七
		</region>
	</paragraph>
	<paragraph index="1">
		<region typus="summary" subtype="" id="15745" explains="">
索隱】右不宜在西南夷之下。
		</region>
	</paragraph>
	<paragraph index="2">
		<region typus="original" subtype="" id="15746" explains="">
司馬相如者，蜀郡成都人也，字長卿。少時好讀書，學擊劍，
		</region>
		<region typus="comment" subtype="" id="15747" explains="15746">
【索隱】《呂氏春秋》劍伎云：「持短入長，倏忽縱橫之術也」。魏文典論云：「余好擊劍，善以短乘長」是也。
		</region>
		<region typus="original" subtype="" id="15748" explains="">
故其親名之曰犬子。
		</region>
		<region typus="comment" subtype="" id="15749" explains="15748">
【索隱】孟康云：「愛而字之也。」
		</region>
		<region typus="original" subtype="" id="15750" explains="">
相如既學，
		</region>
		<region typus="comment" subtype="" id="15751" explains="15750">
【索隱】案：秦宓云：「文翁遣相如受七經」。
		</region>
		<region typus="original" subtype="" id="15752" explains="">
慕藺相如之為人，更名相如。以貲為郎，事孝景帝，為武騎常侍，
		</region>
		<region typus="comment" subtype="" id="15753" explains="15752">
【索隱】張揖曰：「秩六百石，常侍從格猛獸。」
		</region>
		<region typus="original" subtype="" id="15754" explains="">
非其好也。會景帝不好辭賦，是時梁孝王來朝，從遊說之士齊人鄒陽、淮陰枚乘、吳莊忌夫子之徒，
		</region>
		<region typus="comment" subtype="" id="15755" explains="15754">
【集解】徐廣曰：「名忌，字夫子。」【索隱】案鄒陽傳云：「枚先生、嚴夫子，此則夫子是美稱，時人以為號爾。」而徐廣云字爲非。漢書作「嚴忌」者，案忌本性莊，避明帝諱改姓嚴也。
		</region>
		<region typus="original" subtype="" id="15756" explains="">
相如見而說之，因病免，客游梁。梁孝王令與諸生同舍，相如得與諸生游士居。數歲，乃著《子虛賦|子虛之賦》。
		</region>
	</paragraph>
	<paragraph index="3">
		<region typus="original" subtype="" id="15757" explains="">
會梁孝王卒，相如歸，而家貧，無以自業。素與臨邛令王吉相善，吉曰：「長卿久宦遊不遂，而來過我。」於是相如往，舍都亭。
		</region>
		<region typus="comment" subtype="" id="15758" explains="15757">
【索隱】案：臨邛，郭下之亭也。
		</region>
		<region typus="original" subtype="" id="15759" explains="">
臨邛令繆為恭敬，日往朝相如。相如初尚見之，後稱病，使從者謝吉，吉愈益謹肅。臨邛中多富人，而卓王孫家僮八百人，程鄭亦數百人，二人乃相謂曰：「令有貴客，為具召之。」並召令。令既至，卓氏客以百數。至日中，謁司馬長卿，長卿謝病不能往，臨邛令不敢嘗食，自往迎相如。相如不得已，彊往，一坐盡傾。酒酣，臨邛令前奏琴曰：「竊聞長卿好之，願以自娛。」相如辭謝，為鼓一再行。
		</region>
		<region typus="comment" subtype="" id="15760" explains="15759">
【索隱】案：古樂府長歌行、短歌行，皆曲引也。此言「鼓一再行」，謂一兩曲。
		</region>
		<region typus="original" subtype="" id="15761" explains="">
是時卓王孫有女文君新寡，好音，故相如繆與令相重，而以琴心挑之。
		</region>
		<region typus="comment" subtype="" id="15762" explains="15761">
【集解】郭璞曰：「以琴中音挑動之。」【索隱】張揖云：「挑，嬈也。以琴中嬈之。」挑音徒了反，嬈音奴了反。其詩曰「鳳兮鳳兮歸故鄉，游遨四海求其皇，有一艷女在此堂，室邇人遐毒我腸，何由交接為鴛鴦」也。又曰「鳳兮鳳兮從皇棲，得托子尾永為妃。交情通體必和諧，中夜相從別有誰」。
		</region>
		<region typus="original" subtype="" id="15763" explains="">
相如之臨邛，從車騎，雍容閒雅甚都。
		</region>
		<region typus="comment" subtype="" id="15764" explains="15763">
【集解】韋昭曰：「閒，讀曰「閑」，甚得都邑之容也。」郭璞曰：「都，猶姣也。詩曰『恂美且都』。」
		</region>
		<region typus="original" subtype="" id="15765" explains="">
及飲卓氏，弄琴，文君竊從戶窺之，心悅而好之，恐不得當也。既罷，相如乃使人重賜文君侍者通殷勤。文君夜亡奔相如，
		</region>
		<region typus="comment" subtype="" id="15766" explains="15765">
【索隱】郭璞云：「婚不以禮為莭也。」
		</region>
		<region typus="original" subtype="" id="15767" explains="">
相如乃與馳歸成都。家居徒四壁立。
		</region>
		<region typus="comment" subtype="" id="15768" explains="15767">
【集解】郭璞曰：「言貧窮也。」【索隱】案：孔文祥云：「徒，空也。家空無資儲，但有四壁而已，言就此中以安立也」。
		</region>
		<region typus="original" subtype="" id="15769" explains="">
卓王孫大怒曰：「女至不材，我不忍殺，不分一錢也。」人或謂王孫，王孫終不聽。文君久之不樂，曰：「長卿第俱如臨邛，
		</region>
		<region typus="comment" subtype="" id="15770" explains="15769">
【索隱】文穎云：「第，且也。」郭璞云：「第，發語。如，往也。」
		</region>
		<region typus="original" subtype="" id="15771" explains="">
從昆弟假貸猶足為生，何至自苦如此！」相如與俱之臨邛，盡賣其車騎，買一酒舍酤酒，而令文君當鑪。
		</region>
		<region typus="comment" subtype="" id="15772" explains="15771">
【集解】韋昭曰：「鑪，酒肆也。以土為墮，邊高似鑪。」
		</region>
		<region typus="original" subtype="" id="15773" explains="">
相如身自著犢鼻褌，
		</region>
		<region typus="comment" subtype="" id="15774" explains="15773">
【集解】韋昭曰：「今三尺布作，形如犢鼻。稱此者，言其無恥也。今銅印言犢紐，此其類矣。」
		</region>
		<region typus="original" subtype="" id="15775" explains="">
與保庸雜作，
		</region>
		<region typus="comment" subtype="" id="15776" explains="15775">
【集解】駰案方言曰：「保庸謂之甬，南方奴婢賤稱也。」
		</region>
		<region typus="original" subtype="" id="15777" explains="">
滌器於市中。
		</region>
		<region typus="comment" subtype="" id="15778" explains="15777">
【集解】韋昭曰：「瓦器也。每食必滌溉者。」
		</region>
		<region typus="original" subtype="" id="15779" explains="">
卓王孫聞而恥之，為杜門不出。昆弟諸公
		</region>
		<region typus="comment" subtype="" id="15780" explains="15779">
【集解】郭璞曰：「諸公，父行也。」
		</region>
		<region typus="original" subtype="" id="15781" explains="">
更謂王孫曰：「有一男兩女，所不足者非財也。今文君已失身於司馬長卿，長卿故倦遊，
		</region>
		<region typus="comment" subtype="" id="15782" explains="15781">
【集解】郭璞曰：「厭遊宦也。」
		</region>
		<region typus="original" subtype="" id="15783" explains="">
雖貧，其人材足依也，且又令客，獨奈何相辱如此！」卓王孫不得已，分予文君僮百人，錢百萬，及其嫁時衣被財物。文君乃與相如歸成都，買田宅，為富人。
		</region>
	</paragraph>
	<paragraph index="4">
		<region typus="original" subtype="" id="15784" explains="">
居久之，蜀人楊得意為狗監，侍上。
		</region>
		<region typus="comment" subtype="" id="15785" explains="15784">
【集解】郭璞曰：「主獵犬也。」
		</region>
		<region typus="original" subtype="" id="15786" explains="">
上讀《子虛賦》而善之，曰：「朕獨不得與此人同時哉！」得意曰：「臣邑人司馬相如自言為此賦。」上驚，乃召問相如。相如曰：「有是。然此乃諸侯之事，未足觀也。請為天子遊獵賦，賦成奏之。」上許，令尚書給筆札。相如以「子虛」，虛言也，為楚稱；
		</region>
		<region typus="comment" subtype="" id="15787" explains="15786">
【集解】郭璞曰：「稱說楚之美。」
		</region>
		<region typus="original" subtype="" id="15788" explains="">
「烏有先生」者，
		</region>
		<region typus="comment" subtype="" id="15789" explains="15788">
【集解】徐廣曰：「烏，一作惡。」
		</region>
		<region typus="original" subtype="" id="15790" explains="">
烏有此事也，為齊難；
		</region>
		<region typus="comment" subtype="" id="15791" explains="15790">
【集解】郭璞曰：「詰難楚事也。」
		</region>
		<region typus="original" subtype="" id="15792" explains="">
「無是公」者，無是人也，明天子之義。
		</region>
		<region typus="comment" subtype="" id="15793" explains="15792">
【集解】郭璞曰：「以為折中之談也。」
		</region>
		<region typus="original" subtype="" id="15794" explains="">
故空籍此三人為辭，
		</region>
		<region typus="comment" subtype="" id="15795" explains="15794">
【索隱】籍音假，假與積同音。
		</region>
		<region typus="original" subtype="" id="15796" explains="">
以推天子諸侯之苑囿。其卒章歸之於節儉，因以風諫。奏之天子，天子大說。其辭曰：
		</region>
	</paragraph>
	<paragraph index="5">
		<region typus="original" subtype="" id="15797" explains="">
楚使子虛使於齊，齊王悉發境內之士，備車騎之眾，與使者出田。田罷，子虛過詫烏有先生，
		</region>
		<region typus="comment" subtype="" id="15798" explains="15797">
【集解】郭璞曰：「詫，誇也。音託夏反。」【索隱】過音戈，詫音敕亞反。
		</region>
		<region typus="original" subtype="" id="15799" explains="">
而無是公在焉。坐定，烏有先生問曰：「今日田樂乎？」子虛曰：「樂。」「獲多乎？」曰：「少。」「然則何樂？」曰：「僕樂齊王之欲誇僕以車騎之眾，而僕對以雲夢之事也。」曰：「可得聞乎？」子虛曰：「可。王駕車千乘，選徒萬騎，田於海濱。列卒滿澤，罘罔彌山，
		</region>
		<region typus="comment" subtype="" id="15800" explains="15799">
【集解】郭璞曰：「罘，罝也。音浮。」【正義】說文云：「罘，兔罟也」。今幡車罟也。彌，竟也。
		</region>
		<region typus="original" subtype="" id="15801" explains="">
揜兔轔鹿，射麋腳麟。
		</region>
		<region typus="comment" subtype="" id="15802" explains="15801">
【集解】徐廣曰：「轔音吝。」駰案：郭璞曰「腳，掎足。轔，車轢」。【索隱】腳麟，韋昭云：「謂持其一腳也」。司馬彪曰「腳，掎也」。說文云：「掎，偏引一腳也」。
		</region>
		<region typus="original" subtype="" id="15803" explains="">
鶩於鹽浦，割鮮染輪。【集解】郭璞曰：「鹽浦，海邊地多鹽鹵。鮮，生肉也。染，擩也。音而沿反，又音而悅反。擩之於輪，鹽而食之。鶩，馳也。音務。」【索隱】李奇云：「鮮，生肉也。染，濡也。切生肉濡鹽而食之。」染或為「淬」，與下文「脟割輪淬」意同也。射中獲多，矜而自功。顧謂僕曰：『楚亦有平原廣澤遊獵之地饒樂若此者乎？楚王之獵何與寡人？』【集解】郭璞曰：「與猶如也。」僕下車對曰：『臣，楚國之鄙人也，幸得宿衛十有餘年，時從出遊，游於後園，覽於有無，然猶未能遍睹也，又惡足以言其外澤者乎！』齊王曰：『雖然，略以子之所聞見而言之。』
		</region>
	</paragraph>
	<paragraph index="6">
		<region typus="original" subtype="" id="15804" explains="">
「僕對曰：『唯唯。臣聞楚有七澤，嘗見其一，未睹其餘也。臣之所見，蓋特其小小者耳，
		</region>
		<region typus="comment" subtype="" id="15805" explains="15804">
【索隱】郭璞云：「特，獨也。」
		</region>
		<region typus="original" subtype="" id="15806" explains="">
名曰云夢。
		</region>
		<region typus="comment" subtype="" id="15807" explains="15806">
【索隱】赭詮音亡棟反，又音莫風反。裴駰云：「孫叔敖激沮水作此澤」。張揖云：「楚藪也，在南郡華容縣」。郭璞曰「江夏安陸有雲夢城，南郡枝江亦有雲夢城。華容縣又有巴丘湖，俗雲即古雲夢澤也」。則張揖雲在華容者，指巴湖也。今安陸東見有雲夢城、雲夢縣，而枝江亦有者，蓋縣名取此澤，故有城也。
		</region>
		<region typus="original" subtype="" id="15808" explains="">
雲夢者，方九百里，其中有山焉。其山則盤紆岪郁，隆崇嵂崒；岑岩參差，日月蔽虧；
		</region>
		<region typus="comment" subtype="" id="15809" explains="15808">
【集解】漢書音義曰：「高山壅蔽，日月虧缺半見。」【索隱】案：漢書注此卷多不題注者姓名，解者雲是張揖，亦兼有餘人也。
		</region>
		<region typus="original" subtype="" id="15810" explains="">
交錯糾紛，上干青雲；罷池陂紘，下屬江河。其土則丹青赭堊，
		</region>
		<region typus="comment" subtype="" id="15811" explains="15810">
【集解】徐廣曰：「一作『瑕』。」【索隱】張揖云：「赭，赤土，出少室山。堊，白堊，，本草雲一名白墡也。」
		</region>
		<region typus="original" subtype="" id="15812" explains="">
雌黃
		</region>
		<region typus="comment" subtype="" id="15813" explains="15812">
【正義】藥對曰：「雌黃出武都山谷，與雄黃同山。」
		</region>
		<region typus="original" subtype="" id="15814" explains="">
白附，
		</region>
		<region typus="comment" subtype="" id="15815" explains="15814">
【集解】徐廣曰：「音符。」駰案：漢書音義曰「白附，白石英也」。【索隱】張揖曰：「白石英也，出魯陽山。」蘇林音附，郭璞音符也。
		</region>
		<region typus="original" subtype="" id="15816" explains="">
錫碧
		</region>
		<region typus="comment" subtype="" id="15817" explains="15816">
【正義】顏云：「錫，青金也。碧謂玉之青白色者也。」
		</region>
		<region typus="original" subtype="" id="15818" explains="">
金銀，眾色炫燿，照爛龍鱗。
		</region>
		<region typus="comment" subtype="" id="15819" explains="15818">
【集解】郭璞曰：「如龍之鱗采。」
		</region>
		<region typus="original" subtype="" id="15820" explains="">
其石則赤玉玫瑰，
		</region>
		<region typus="comment" subtype="" id="15821" explains="15820">
【集解】郭璞曰：「赤玉，赤瑾也。見楚辭。玫瑰，石珠也。」
		</region>
		<region typus="original" subtype="" id="15822" explains="">
琳瑉琨珸，
		</region>
		<region typus="comment" subtype="" id="15823" explains="15822">
【集解】漢書音義曰：「琳，球也。瑉，石次玉者。琨珸，山名也，出善金，屍子曰『昆吾之金』者。」【索隱】琨珸，司馬彪云：「石之次玉者」。按：河圖云：「流州多積石，名昆吾石，鍊之成鐵，以作劍，光明昭如水精」。案：字或作「昆吾」。
		</region>
		<region typus="original" subtype="" id="15824" explains="">
瑊玏玄厲，
		</region>
		<region typus="comment" subtype="" id="15825" explains="15824">
【集解】徐廣曰：「瑊音古咸反，音勒，皆次玉者。」駰案：漢書音義曰「玄厲，黑石可用磨者」。
		</region>
		<region typus="original" subtype="" id="15826" explains="">
萩石武夫。
		</region>
		<region typus="comment" subtype="" id="15827" explains="15826">
【集解】徐廣曰：「石似玉。」駰案：漢書音義曰「萩石出雁門，武夫出長沙也」。
		</region>
		<region typus="original" subtype="" id="15828" explains="">
其東則有蕙圃
		</region>
		<region typus="comment" subtype="" id="15829" explains="15828">
【索隱】司馬彪云：「蕙，香草也。」本草云：「蕙草一名蕙。」廣志云：「薰草綠葉紫莖，魏武帝以此燒香，今東下田有此草，莖葉似麻，其華正紫也。」
		</region>
		<region typus="original" subtype="" id="15830" explains="">
衡蘭，芷若
		</region>
		<region typus="comment" subtype="" id="15831" explains="15830">
【集解】漢書音義曰：「衡，杜衡也。其狀若葵，其臭如蘼蕪。芷，白芷。若，杜若。」【索隱】張揖云：「衡，杜衡，生下田山」。案：《山海經》云：「天帝之山有草，葉如葵，臭如蘼蕪，可以走馬」。《博物志》云：「一名土杏，其根一似細辛，葉似葵」。故藥對亦為似細辛是也。蘭，張揖云：「秋蘭」。芷若，張揖云：「若，杜若；芷，白芷也」。本草云：「一名茝」。埤蒼云：「齊曰茝，晉曰[B241]」。字林曰「茝音昌亥反，又音昌里反。[B241]音火嬌反」。本草又曰「杜若，一名杜衡。」今杜若葉似姜而有文理，莖葉皆有長毛。古今名號不同，故其所呼別也。
		</region>
		<region typus="original" subtype="" id="15832" explains="">
射干，
		</region>
		<region typus="comment" subtype="" id="15833" explains="15832">
【索隱】《廣雅》云：「烏蓬，射干」。本草名烏扇。
		</region>
		<region typus="original" subtype="" id="15834" explains="">
穹窮
		</region>
		<region typus="comment" subtype="" id="15835" explains="15834">
【索隱】芎藭。司馬彪云：「芎藭似藁本。」郭璞云：「今歷陽呼為江離。」《淮南子》云：「夫亂人者，若芎藭之與本。」
		</region>
		<region typus="original" subtype="" id="15836" explains="">
昌蒲，江離麋蕪，諸蔗猼且。
		</region>
		<region typus="comment" subtype="" id="15837" explains="15836">
【集解】徐廣曰：「猼音匹沃反。」駰案：漢書音義曰「江離，香草，蘼蕪，蘄芷也，似蛇床而香。諸蔗，甘柘也。猼且，蘘荷也」。【索隱】《吳錄》曰「臨海縣海水中生江離，正青似亂髮，即《離騷》所云者是也」。《廣志》云：「赤葉紅華」，則與張勃所說又別。案：今芎藭苗曰江離，綠葉白華，又不同。孟康云：「麋蕪，蘄芷也，似蛇床而香」。樊光曰「藁本一名麋蕪，根名蘄芷」。又藥對以為麋蕪一名江離，芎藭苗也。則芎藭、藁本、江離、蘼蕪並相似，非是一物也。諸柘，張揖云：「諸柘，甘柘也」。搏且，上音並卜反，下音子余反。《漢書》作「巴且」，文穎云：「巴蕉也」。郭璞云：「搏且，蘘荷屬」。未知孰是也。
		</region>
		<region typus="original" subtype="" id="15838" explains="">
其南則有平原廣澤，登降紘靡，
		</region>
		<region typus="comment" subtype="" id="15839" explains="15838">
【集解】音移糜。
		</region>
		<region typus="original" subtype="" id="15840" explains="">
案衍壇曼，
		</region>
		<region typus="comment" subtype="" id="15841" explains="15840">
【索隱】司馬彪云：「案衍，窳下；壇曼，平博也。」衍音弋戰反。
		</region>
		<region typus="original" subtype="" id="15842" explains="">
緣以大江，限以巫山。
		</region>
		<region typus="comment" subtype="" id="15843" explains="15842">
【集解】郭璞曰：「巫山今在建平巫縣也。」
		</region>
		<region typus="original" subtype="" id="15844" explains="">
其高燥則生葴蓇苞荔，
		</region>
		<region typus="comment" subtype="" id="15845" explains="15844">
【集解】徐廣曰：「葴音針，馬藍也。蓇，或曰草，生水中，華可食。荔音力詣反。草，似蒲。」駰案：《漢書音義》曰「苞，藨也」。【索隱】葴析。音針斯二音。孟康曰「葴，馬藍也」。郭璞曰「葴，酸漿，江東名烏葴」。析，《漢書》作「斯」，孟康云：「斯，禾，似燕麥」。埤蒼又云：「生水中，華可食」。《廣志》云：「涼州地生析草，皆如中國燕麥」是也。
		</region>
		<region typus="original" subtype="" id="15846" explains="">
薛莎青薠。
		</region>
		<region typus="comment" subtype="" id="15847" explains="15846">
【集解】徐廣曰：「薛音先結反。」駰案：《漢書音義》曰「薛，賴蒿也。莎，鎬侯也。青薠，似莎而大也。音煩」。
		</region>
		<region typus="original" subtype="" id="15848" explains="">
其卑濕
		</region>
		<region typus="comment" subtype="" id="15849" explains="15848">
【索隱】其庳濕。庳音婢。庳，下也。
		</region>
		<region typus="original" subtype="" id="15850" explains="">
則生藏莨蒹葭，東薔
		</region>
		<region typus="comment" subtype="" id="15851" explains="15850">
【集解】徐廣曰：「烏桓國有薔，似蓬草，實如葵子，十月熟。」駰案：《漢書音義》曰「藏，似
		</region>
		<region typus="original" subtype="" id="15852" explains="">
艹亂
		</region>
		<region typus="original" subtype="" id="15853" explains="">
而葉大。莨，莨尾草也。蒹，薕也。葭，蘆也」。【索隱】藏莨，郭璞云：「狼尾，似茅」。蒹葭音兼加。孟康云：「蒹葭似蘆也」。郭璞云：「蒹，茀也。似雚而細小，高數尺，江東人呼為蒹蒿」。又云：「葭，蘆也。似葦而細小，江東人呼為烏蓲」。
		</region>
		<region typus="original" subtype="" id="15854" explains="">
艹亂
		</region>
		<region typus="original" subtype="" id="15855" explains="">
音五患反。茀音敵。東薔，案《續漢書》云：「東薔似蓬草，實如葵子，十一月熟」。《廣志》云：「子色青黑，河西語云『貸我東薔，償我白粱』也」。
		</region>
		<region typus="original" subtype="" id="15856" explains="">
雕胡，
		</region>
		<region typus="comment" subtype="" id="15857" explains="15856">
【索隱】彫胡。案謂菰米。
		</region>
		<region typus="original" subtype="" id="15858" explains="">
蓮藕菰蘆，
		</region>
		<region typus="comment" subtype="" id="15859" explains="15858">
【集解】徐廣曰：「生水中。」【索隱】郭璞云：「菰，蔣也。蘆，葦也。」
		</region>
		<region typus="original" subtype="" id="15860" explains="">
菴䕡軒芋，
		</region>
		<region typus="comment" subtype="" id="15861" explains="15860">
【集解】漢書音義曰：「奄閭，蒿也。軒芋，蕕草也。」【索隱】郭璞云：「菴閭，蒿，子可療病也。軒芋生水中，今楊州有也。」
		</region>
		<region typus="original" subtype="" id="15862" explains="">
物居之，不可勝圖。
		</region>
		<region typus="comment" subtype="" id="15863" explains="15862">
【集解】郭璞曰：「圖，畫也。」
		</region>
		<region typus="original" subtype="" id="15864" explains="">
其西則有湧泉清池，激水推移；外發芙蓉菱華，內隱鉅石白沙。其中則有神龜蛟鼉，
		</region>
		<region typus="comment" subtype="" id="15865" explains="15864">
【正義】郭注山海經云：「蛟，似蛇而四腳，小頭細頸，有白嬰，大者數十圍，卵生，子如一二斛甕，吞人。鼉，似蜥蜴而大，身有甲，皮可以冒鼓。」
		</region>
		<region typus="original" subtype="" id="15866" explains="">
玳瑁
		</region>
		<region typus="comment" subtype="" id="15867" explains="15866">
【正義】似觜觿，甲有文，出南海，可飾器物也。
		</region>
		<region typus="original" subtype="" id="15868" explains="">
鱉黿。其北則有陰林
		</region>
		<region typus="comment" subtype="" id="15869" explains="15868">
【集解】郭璞曰：「林在山北陰地。」
		</region>
		<region typus="original" subtype="" id="15870" explains="">
巨樹，楩棻豫章，
		</region>
		<region typus="comment" subtype="" id="15871" explains="15870">
【集解】郭璞曰：「楩，杞也，似梓。棻，葉似桑。豫章，大木也，生七年乃可知也。」【正義】案：活人云「豫，今之枕木也。章，今之樟木也。二木生至七年，枕樟乃可分別」。
		</region>
		<region typus="original" subtype="" id="15872" explains="">
桂椒
		</region>
		<region typus="comment" subtype="" id="15873" explains="15872">
【正義】郭璞云：「桂，似枇杷葉而大，白花，花而不著子，叢生岩嶺間，無雜木，冬夏常青。」案：今諸寺有桂樹，葉若枇杷而小，光靜，冬夏常青，其皮不中食，蓋二色桂樹。
		</region>
		<region typus="original" subtype="" id="15874" explains="">
木蘭，
		</region>
		<region typus="comment" subtype="" id="15875" explains="15874">
【集解】駰案：郭璞曰「木蘭，樹，皮辛香可食」。【正義】廣雅云：「似桂，皮辛可食，葉冬夏榮，常以冬華，其實如小柿，辛美，南人以為梅也。」
		</region>
		<region typus="original" subtype="" id="15876" explains="">
蘗離硃楊，
		</region>
		<region typus="comment" subtype="" id="15877" explains="15876">
【集解】徐廣曰：「蘗音扶戾反。」漢書音義曰：「離，山梨。硃楊，赤楊也。」【索隱】硃楊，郭璞云：「赤莖柳，生水邊」，爾雅雲檉河柳是也。
		</region>
		<region typus="original" subtype="" id="15878" explains="">
櫨梸梬栗，
		</region>
		<region typus="comment" subtype="" id="15879" explains="15878">
【集解】徐廣曰：「梬音郢。」駰案：漢書音義曰「甹，甹棗也」。
		</region>
		<region typus="original" subtype="" id="15880" explains="">
橘柚芬芳。
		</region>
		<region typus="comment" subtype="" id="15881" explains="15880">
【正義】小曰橘，大曰柚。樹有刺，冬不凋，葉青，花白，子黃赤。二樹相似。非橙也。
		</region>
		<region typus="original" subtype="" id="15882" explains="">
其上則有赤猿蠷蝚，
		</region>
		<region typus="comment" subtype="" id="15883" explains="15882">
【集解】徐廣曰：「音劬柔。」【正義】蠷音劬，蝚音柔，皆猿猴類。
		</region>
		<region typus="original" subtype="" id="15884" explains="">
鵷雛孔鸞，騰遠射干。
		</region>
		<region typus="comment" subtype="" id="15885" explains="15884">
【集解】郭璞曰：「鵷雛，鳳屬也。孔，孔雀；鸞，鸞鳥也。」漢書音義曰：「騰遠，鳥名。射干，似狐，能緣木。」索隱孟康云：「騰遠，鳥名」，非也。司馬彪云：「騰遠，蛇。」郭璞云：「騰蛇，龍屬，能興雲霧。」張揖云：「射干，似狐，能緣木。」
		</region>
		<region typus="original" subtype="" id="15886" explains="">
其下則有白虎玄豹，蟃蜒貙豻，
		</region>
		<region typus="comment" subtype="" id="15887" explains="15886">
【集解】郭璞曰：「蟃蜒，大獸，長百尋。貙，似貍而大。」漢書音義曰：「豻，胡地野犬，似狐而小也。」【索隱】郭璞云：「蟃蜒，大獸，長百尋。」張揖云：「貙，似貍而大。豻，胡地野犬，似狐而小，黑喙。」應劭音顏，韋昭一音岸。鄒誕生音苦奸反，協音，是。
		</region>
		<region typus="original" subtype="" id="15888" explains="">
兕象野犀，
		</region>
		<region typus="comment" subtype="" id="15889" explains="15888">
【正義】兕，狀如水牛。象，大獸，長鼻，牙長一丈，俗呼為江猿。犀，頭似猿，一角在額。漢書無此一句。
		</region>
		<region typus="original" subtype="" id="15890" explains="">
窮奇獌狿。
		</region>
	</paragraph>
	<paragraph index="7">
		<region typus="original" subtype="" id="15891" explains="">
「『於是乃使專諸之倫，手格此獸。楚王乃駕馴駁之駟，
		</region>
		<region typus="comment" subtype="" id="15892" explains="15891">
【集解】漢書音義曰：「馴，擾也。駁，如馬，白身，黑尾，一角，鋸牙，食虎豹。擾而駕之，以當駟馬。」
		</region>
		<region typus="original" subtype="" id="15893" explains="">
乘雕玉之輿，靡魚須之橈旃，
		</region>
		<region typus="comment" subtype="" id="15894" explains="15893">
【集解】郭璞曰：「以海魚須為旒旌，言橈弱也。通帛為旃也。」
		</region>
		<region typus="original" subtype="" id="15895" explains="">
曳明月之珠旗，
		</region>
		<region typus="comment" subtype="" id="15896" explains="15895">
【集解】漢書音義曰：「以明月珠綴飾旗。」
		</region>
		<region typus="original" subtype="" id="15897" explains="">
建幹將之雄戟，
		</region>
		<region typus="comment" subtype="" id="15898" explains="15897">
【集解】漢書音義曰：「幹將，韓王劍師。雄戟，胡中有郿，幹將所造也。」【索隱】應劭曰：「幹將，吳善冶者姓。」如淳曰：「幹將，鐵所出。」晉灼曰：「闔閭鑄幹將劍。」應劭說是。方言云：「戟中小孑刺者，所謂雄戟也。」周處風土記云：「戟為五兵雄也。」郿音巨。案：周禮「冶氏為戈，胡三之」。注云「胡其孑」也。又禮圖謂「戟支曲下為胡」也。
		</region>
		<region typus="original" subtype="" id="15899" explains="">
左烏嗥之雕弓，
		</region>
		<region typus="comment" subtype="" id="15900" explains="15899">
【索隱】烏號之雕弓。黃帝上仙，群臣舉弓抱之而號，見封禪書及郊祀志文。韓詩外傳雲弓工之妻曰「此弓大山南烏號之柘」。案：淮南子云「烏號，柘桑，其材堅勁，烏棲其上，將飛，枝勁復起，號呼其上。伐取其材為弓，因曰『烏號』」。古史考、風俗通皆同此說也。
		</region>
		<region typus="original" subtype="" id="15901" explains="">
右夏服之勁箭；
		</region>
		<region typus="comment" subtype="" id="15902" explains="15901">
【集解】徐廣曰：「韋昭雲夏，夏羿也。矢室名曰服。」呂靜曰：「步叉謂之服也。」【索隱】案：夏羿，善射者。又服，箭室之名，故云「夏服」。又夏後氏有良弓名「繁弱」，其矢亦良，即「繁弱箭服」是也。
		</region>
		<region typus="original" subtype="" id="15903" explains="">
陽子驂乘，纖阿為御；
		</region>
		<region typus="comment" subtype="" id="15904" explains="15903">
【集解】漢書音義曰：「陽子，仙人陵陽子。纖阿，月御也。」韋昭曰：「陽子，古賢也。」【索隱】服虔云：「陽子，仙人陵陽子也。」張揖云：「陽子，伯樂也。孫陽字伯樂，秦繆公臣，善御者也。」服虔云：「纖阿為月御。或曰美女姣好貌。」又樂產曰：「纖阿，山名，有女子處其岩，月曆岩度，躍入月中，因名月御也。」
		</region>
		<region typus="original" subtype="" id="15905" explains="">
案節未舒，
		</region>
		<region typus="comment" subtype="" id="15906" explains="15905">
【索隱】郭璞曰：「言頓轡也。」司馬彪云：「案轡徐行得節，故曰案節，馬足未展，故曰未舒之也」，亦得也。
		</region>
		<region typus="original" subtype="" id="15907" explains="">
即陵狡獸，轔邛邛，槅距虛，
		</region>
		<region typus="comment" subtype="" id="15908" explains="15907">
【集解】郭璞曰：「邛邛，似馬而色青。距虛即邛邛，變文互言之。穆天子傳曰『邛邛距虛，日走五百里』也。」
		</region>
		<region typus="original" subtype="" id="15909" explains="">
軼野馬而湜騊駼，
		</region>
		<region typus="comment" subtype="" id="15910" explains="15909">
【集解】徐廣曰：「湜音銳。」駰案：郭璞曰「野馬，如馬而小。騊駼，似馬。湜，車軸頭」。【索隱】鱠騊駼。上音衛。鱠，車軸頭也。謂車軸衝殺之。騊駼，野馬。
		</region>
		<region typus="original" subtype="" id="15911" explains="">
乘遺風而射游騏；
		</region>
		<region typus="comment" subtype="" id="15912" explains="15911">
【集解】漢書音義曰：「遺風，千里馬。爾雅曰巂，如馬，一角。不角者，騏也。」【索隱】呂氏春秋云：「遺風之乘。」古今注云：「秦始皇馬名。」韋昭云：「騏如馬，一角。」爾雅云：「巂無角曰騏。」非麒麟之騏。巂音攜。
		</region>
		<region typus="original" subtype="" id="15913" explains="">
儵眒凄浰，
		</region>
		<region typus="comment" subtype="" id="15914" explains="15913">
【集解】徐廣曰：「凄音七見反。浰音力詣反。」駰案：漢書音義曰「皆疾貌」。
		</region>
		<region typus="original" subtype="" id="15915" explains="">
雷動熛至，星流霆擊，弓不虛發，中必決眥，
		</region>
		<region typus="comment" subtype="" id="15916" explains="15915">
【集解】韋昭曰：「在目所指，中必決於眼眥也。」
		</region>
		<region typus="original" subtype="" id="15917" explains="">
洞胸達腋，絕乎心系，獲若雨獸，揜草蔽地。於是楚王乃弭節裴回，
		</region>
		<region typus="comment" subtype="" id="15918" explains="15917">
【集解】郭璞曰：「或雲節，今之所杖信節也。」【索隱】司馬彪云：「弭猶低也。或雲節，今之所言杖信也。」
		</region>
		<region typus="original" subtype="" id="15919" explains="">
翱翔容與，
		</region>
		<region typus="comment" subtype="" id="15920" explains="15919">
【索隱】郭璞曰：「言自得。」
		</region>
		<region typus="original" subtype="" id="15921" explains="">
覽乎陰林，觀壯士之暴怒，與猛獸之恐懼，徼𧮬受詘，
		</region>
		<region typus="comment" subtype="" id="15922" explains="15921">
【集解】徐廣曰：「𧮬音劇。」駰案：郭璞曰「𧮬，疲極也。詘，盡也。言獸有倦遊者，則徼而取之」。【索隱】徼鵩受詘。司馬彪云：「徼，遮也。鵩，倦也。謂遮其倦者。」鵩音劇。詘音屈。說文云：「鵩，勞也。燕人謂勞為鵩。」徼音古堯反。
		</region>
		<region typus="original" subtype="" id="15923" explains="">
殫睹眾物之變態。
		</region>
	</paragraph>
	<paragraph index="8">
		<region typus="original" subtype="" id="15924" explains="">
「『於是鄭女曼姬，
		</region>
		<region typus="comment" subtype="" id="15925" explains="15924">
【集解】郭璞曰：「曼姬謂鄧曼。姬，婦人之總稱。」【正義】文穎云：「鄭國出好女。曼者，其色理曼澤也。」如淳云：「鄭女，夏姬也。曼姬，楚武王夫人鄧曼。」
		</region>
		<region typus="original" subtype="" id="15926" explains="">
被阿錫，
		</region>
		<region typus="comment" subtype="" id="15927" explains="15926">
【集解】漢書音義曰：「阿，細繒也。錫，布也。」【正義】按：東阿出繒也。
		</region>
		<region typus="original" subtype="" id="15928" explains="">
揄紵縞，
		</region>
		<region typus="comment" subtype="" id="15929" explains="15928">
【集解】徐廣曰：「揄音臾。」【正義】揄，曳也。韋昭云：「紵之色若縞也。」顏云：「紵，織紵也。縞，鮮支也。」
		</region>
		<region typus="original" subtype="" id="15930" explains="">
櫜纖羅，垂霧縠；
		</region>
		<region typus="comment" subtype="" id="15931" explains="15930">
【集解】郭璞曰：「言細如霧，垂以覆頭。」
		</region>
		<region typus="original" subtype="" id="15932" explains="">
襞積褰縐，紆徐委曲，郁橈谿谷；
		</region>
		<region typus="comment" subtype="" id="15933" explains="15932">
【集解】漢書音義曰：「襞積，簡齰也。褰，縮也。縐，裁也。其縐中文理，茀郁曲，有似於谿谷也。」【索隱】小顏云：「襞積，今之裙俵，古謂之素積。」蘇林曰「褰縐，縮蹙之」是也。縐音側救反。齰音叉革反。裁音在代反。郁橈谿谷，孟康曰「其縐中文理，茀郁曲，有似於谿谷也」。，字林音丘亦反。
		</region>
		<region typus="original" subtype="" id="15934" explains="">
衯衯裶裶，
		</region>
		<region typus="comment" subtype="" id="15935" explains="15934">
【索隱】郭璞云：「衣長貌。」【正義】上芳雲反，下方非反。
		</region>
		<region typus="original" subtype="" id="15936" explains="">
揚袘恤削，
		</region>
		<region typus="comment" subtype="" id="15937" explains="15936">
【集解】徐廣曰：「袘音迤，衣袖也。」駰案：漢書音義曰「恤削，裁製貌也」。【索隱】揚袘戌削。張晏曰：「揚，舉也。袘，衣袖也。戌削，裁製貌也。」
		</region>
		<region typus="original" subtype="" id="15938" explains="">
蜚纖垂髾；
		</region>
		<region typus="comment" subtype="" id="15939" explains="15938">
【集解】徐廣曰：「纖音芟。」駰案：郭璞云：「纖，衣飾；髾，髻髾也」。
		</region>
		<region typus="original" subtype="" id="15940" explains="">
扶與猗靡，
		</region>
		<region typus="comment" subtype="" id="15941" explains="15940">
【集解】郭璞曰：「淮南所謂『曾折摩地，扶與猗委』也。」【正義】輿音餘。猗，於綺反。謂鄭女曼姬侍從王者，扶其車輿而猗靡。
		</region>
		<region typus="original" subtype="" id="15942" explains="">
吸呷萃蔡，
		</region>
		<region typus="comment" subtype="" id="15943" explains="15942">
【集解】漢書音義曰：「吸呷，衣裳張起也。萃蔡，衣聲也。」【索隱】孟康曰：「吸呷，衣起張也。」韋昭云：「呷音呼甲反。」萃蔡，孟康云：「萃蔡，衣聲也」。郭璞曰「萃蔡猶璀偓也」。【正義】呷，火甲反。萃音翠。蔡，千賄反。
		</region>
		<region typus="original" subtype="" id="15944" explains="">
下摩蘭蕙，上拂羽蓋，錯翡翠之威蕤，
		</region>
		<region typus="comment" subtype="" id="15945" explains="15944">
【集解】徐廣曰：「錯音措。或作『錯粉翠蕤』。」
		</region>
		<region typus="original" subtype="" id="15946" explains="">
繆繞玉綏；
		</region>
		<region typus="comment" subtype="" id="15947" explains="15946">
【集解】郭璞曰：「綏，所執以登車。」【正義】顏云：「下摩蘭蕙，謂垂髾也。上拂羽蓋，謂飛襳也。玉綏，以玉飾綏也。」言飛襳垂髾，錯櫜翡翠之旌幡，或繞玉綏也。張揖云：「翡翠大小一如雀，雄赤曰翡，雌青曰翠。」博物志云：「翡身通黑，唯胸前背上翼後有赤毛。翠身通青黃，唯六翮上毛長寸餘青。其飛則羽鳴翠翡翠翡然，因以為名也。」
		</region>
		<region typus="original" subtype="" id="15948" explains="">
縹乎忽忽，若神仙之彷彿。
		</region>
		<region typus="comment" subtype="" id="15949" explains="15948">
【正義】彷彿，言似神仙也。戰國策云：「鄭之美女粉白黛黑而立於衢，不知者謂之神仙。」
		</region>
	</paragraph>
	<paragraph index="9">
		<region typus="original" subtype="" id="15950" explains="">
「『於是乃相與獠於蕙圃，
		</region>
		<region typus="comment" subtype="" id="15951" explains="15950">
【集解】郭璞曰：「獠，獵也。音遼。」【索隱】爾雅云：「宵獵曰獠。」郭璞曰：「獠，獵也。又音遼也。」
		</region>
		<region typus="original" subtype="" id="15952" explains="">
媻珊勃窣
		</region>
		<region typus="comment" subtype="" id="15953" explains="15952">
【索隱】盤潾勃猝。韋昭曰：「盤潾，匍匐上下也。」猝音素忽反。
		</region>
		<region typus="original" subtype="" id="15954" explains="">
上金隄，揜翡翠，射鵕璘，
		</region>
		<region typus="comment" subtype="" id="15955" explains="15954">
【集解】漢書音義曰：「鵕璘，鳥，似鳳也。」【索隱】司馬彪云：「鵕璘，山雞也。」許慎云：「鳥也。」郭璞曰：「似鳳，有光彩。音浚宜。」李彤云：「鵕璘，神鳥，飛光竟天也。」
		</region>
		<region typus="original" subtype="" id="15956" explains="">
微矰出，纖繳施，
		</region>
		<region typus="comment" subtype="" id="15957" explains="15956">
【集解】徐廣曰：「繳音斫。」
		</region>
		<region typus="original" subtype="" id="15958" explains="">
弋白鵠，連駕鵝，
		</region>
		<region typus="comment" subtype="" id="15959" explains="15958">
【集解】郭璞曰：「野鵝也。駕音加。」【索隱】駕鵝。爾雅云：「舒雁，鵝也。」郭璞曰：「野鵝也。」【正義】鵠，水烏也。駕鵝連謂兼獲也。抱朴子云：「千歲之鵠純白，能登於木。」
		</region>
		<region typus="original" subtype="" id="15960" explains="">
雙鶬下，玄鶴加。
		</region>
		<region typus="comment" subtype="" id="15961" explains="15960">
【集解】郭璞曰：「詩云『弋言加之』是也。」【正義】司馬彪云：「鶬似雁而黑，亦呼為鶬括。韓詩外傳雲胎生也。」相鶴經云：「鶴壽二百六十歲則色純黑。」案：弋雙鶬既下，又加玄鶴之上也。
		</region>
		<region typus="original" subtype="" id="15962" explains="">
怠而後發，游於清池；浮文鷁，
		</region>
		<region typus="comment" subtype="" id="15963" explains="15962">
【集解】漢書音義曰：「鷁，水鳥也。畫其象於船首。淮南子曰『龍舟鷁首，天子之乘也』。」
		</region>
		<region typus="original" subtype="" id="15964" explains="">
揚桂枻，
		</region>
		<region typus="comment" subtype="" id="15965" explains="15964">
【集解】徐廣曰：「音曳。」駰案：韋昭曰「枻，楫也」。
		</region>
		<region typus="original" subtype="" id="15966" explains="">
張翠帷，建羽蓋，罔玳瑁，釣紫貝；
		</region>
		<region typus="comment" subtype="" id="15967" explains="15966">
【集解】郭璞曰：「紫質黑文也。」【正義】毛詩蟲魚疏云：「貝，水之介蟲。大者蚢，音下郎反。小者為貝，其白質如玉，紫點為文，皆成行列。當大者徑一尺，小者七八寸。今九真、交阯以為杯盤實物也。」貨殖傳云：「貝寶龜」是也。
		</region>
		<region typus="original" subtype="" id="15968" explains="">
摐金鼓，吹鳴籟，
		</region>
		<region typus="comment" subtype="" id="15969" explains="15968">
【集解】漢書音義曰：「摐，撞也。籟，簫也。」
		</region>
		<region typus="original" subtype="" id="15970" explains="">
榜人歌，
		</region>
		<region typus="comment" subtype="" id="15971" explains="15970">
【集解】郭璞曰：「唱棹歌也。榜，船也，音謗。」
		</region>
		<region typus="original" subtype="" id="15972" explains="">
聲流喝，
		</region>
		<region typus="comment" subtype="" id="15973" explains="15972">
【集解】徐廣曰：「烏邁反。」
		</region>
		<region typus="original" subtype="" id="15974" explains="">
水蟲駭，波鴻沸，湧泉起，奔揚會，礧石相擊，硠硠潏潏，若雷霆之聲，聞乎數百里之外。
		</region>
	</paragraph>
	<paragraph index="10">
		<region typus="original" subtype="" id="15975" explains="">
「『將息獠者，擊靈鼓，
		</region>
		<region typus="comment" subtype="" id="15976" explains="15975">
【集解】郭璞曰：「靈鼓，六面也。」
		</region>
		<region typus="original" subtype="" id="15977" explains="">
起烽燧，車案行，騎就隊，纚乎淫淫，班乎裔裔。
		</region>
		<region typus="comment" subtype="" id="15978" explains="15977">
【集解】郭璞曰：「皆群行貌也。」
		</region>
		<region typus="original" subtype="" id="15979" explains="">
於是楚王乃登陽雲之台，
		</region>
		<region typus="comment" subtype="" id="15980" explains="15979">
【集解】徐廣曰：「宋玉雲楚王游於陽雲之台。」駰案：郭璞曰「在雲夢之中」。
		</region>
		<region typus="original" subtype="" id="15981" explains="">
泊乎無為，澹乎自持，勺藥之和具而後御之。
		</region>
		<region typus="comment" subtype="" id="15982" explains="15981">
【集解】郭璞曰：「勺藥，五味也。」
		</region>
		<region typus="original" subtype="" id="15983" explains="">
不若大王終日馳騁而不下輿，脟割輪淬，自以為娛。
		</region>
		<region typus="comment" subtype="" id="15984" explains="15983">
【集解】徐廣曰：「淬，千內反。」駰案：郭璞曰「脟，膊；淬，染也。脟音臠也」。
		</region>
		<region typus="original" subtype="" id="15985" explains="">
臣竊觀之，齊殆不如。』於是王默然無以應僕也。」
		</region>
	</paragraph>
	<paragraph index="11">
		<region typus="original" subtype="" id="15986" explains="">
烏有先生曰：「是何言之過也！足下不遠千里，來況齊國，
		</region>
		<region typus="comment" subtype="" id="15987" explains="15986">
【集解】郭璞曰：「言有惠況也。」
		</region>
		<region typus="original" subtype="" id="15988" explains="">
王悉發境內之士，而備車騎之眾，以出田，乃欲戮力致獲，以娛左右也，何名為誇哉！問楚地之有無者，原聞大國之風烈，先生之餘論也。今足下不稱楚王之德厚，而盛推雲夢以為高，奢言淫樂而顯侈靡，竊為足下不取也。必若所言，固非楚國之美也。有而言之，是章君之惡；無而言之，是害足下之信。章君之惡而傷私義，二者無一可，而先生行之，必且輕於齊而累於楚矣。且齊東陼巨海，
		</region>
		<region typus="comment" subtype="" id="15989" explains="15988">
【索隱】陼，蘇林音渚。小洲曰陼。謂東有大海之陼也。
		</region>
		<region typus="original" subtype="" id="15990" explains="">
南有琅邪，
		</region>
		<region typus="comment" subtype="" id="15991" explains="15990">
【集解】郭璞曰：「山名，在琅邪縣界。」【正義】山名，在密州東南百三十里。琅邪台在山上。
		</region>
		<region typus="original" subtype="" id="15992" explains="">
觀乎成山，
		</region>
		<region typus="comment" subtype="" id="15993" explains="15992">
【集解】徐廣曰：「在東萊不夜縣。」【索隱】張揖云：「觀，闕也。於山上築宮闕。」郭璞云：「言在山下游觀，音館也。」【正義】封禪書云：「成山斗入海」，言上山觀也。括地誌云：「成山在萊州文登縣東北百八十里也。」
		</region>
		<region typus="original" subtype="" id="15994" explains="">
射乎之罘，
		</region>
		<region typus="comment" subtype="" id="15995" explains="15994">
【集解】漢書音義曰：「之罘山在牟平縣。射獵其上也。」【正義】括地誌云：「罘山在萊州文登縣西北百九十里。」言射獵其上也。罘音浮。
		</region>
		<region typus="original" subtype="" id="15996" explains="">
浮勃澥，
		</region>
		<region typus="comment" subtype="" id="15997" explains="15996">
【集解】漢書音義曰：「海別枝名也。」【索隱】案：齊都賦云：「海傍曰勃，斷水曰澥」也。
		</region>
		<region typus="original" subtype="" id="15998" explains="">
游孟諸，
		</region>
		<region typus="comment" subtype="" id="15999" explains="15998">
【集解】郭璞曰：「宋之藪澤名。」【正義】周禮職方氏「青州藪曰望諸」，鄭玄云：「望諸，孟氵豬也」。
		</region>
		<region typus="original" subtype="" id="16000" explains="">
邪與肅慎為鄰，
		</region>
		<region typus="comment" subtype="" id="16001" explains="16000">
【正義】邪謂東北接之。括地誌云：「靺鞨國，古肅慎也，亦曰挹婁，在京東北八千四百里，南去扶餘千五百里，東及北各抵大海也。」
		</region>
		<region typus="original" subtype="" id="16002" explains="">
右以湯谷為界，
		</region>
		<region typus="comment" subtype="" id="16003" explains="16002">
【正義】言右者，北向天子也。海外經云：「湯谷在黑齒北，上有扶桑木，水中十日所浴。」張揖云：「日所出也。」許慎云：「熱如湯。」
		</region>
		<region typus="original" subtype="" id="16004" explains="">
秋田乎青丘，
		</region>
		<region typus="comment" subtype="" id="16005" explains="16004">
【集解】郭璞曰：「青丘，山名。亦有田，出九尾狐，在海外矣。」【索隱】郭璞云：「山名。出九尾狐也。」【正義】服虔云：「青丘國在海東三百里。」郭璞云：「青丘，山名。上有田，亦有國，出九尾狐，在海外。」
		</region>
		<region typus="original" subtype="" id="16006" explains="">
傍徨乎海外，吞若雲夢者八九，其於胸中曾不蒂芥。
		</region>
		<region typus="comment" subtype="" id="16007" explains="16006">
【索隱】張揖曰：「刺鯁也。」郭璞云：「言不覺有也。」
		</region>
		<region typus="original" subtype="" id="16008" explains="">
若乃俶儻瑰偉，異方殊類，珍怪鳥獸，萬端鱗萃，充仞其中者，不可勝記，禹不能名，契不能計。
		</region>
		<region typus="comment" subtype="" id="16009" explains="16008">
【正義】禹為堯司空，辨九州土地山川草木禽獸。契為司徒，敷五教，主四方會計。言二人猶不能名計其數。
		</region>
		<region typus="original" subtype="" id="16010" explains="">
然在諸侯之位，不敢言遊戲之樂，苑囿之大；先生
		</region>
		<region typus="comment" subtype="" id="16011" explains="16010">
【索隱】指子虛也。
		</region>
		<region typus="original" subtype="" id="16012" explains="">
又見客，
		</region>
		<region typus="comment" subtype="" id="16013" explains="16012">
【索隱】如淳曰：「見賓客禮待故也。」李善曰：「言見先生是客也。」
		</region>
		<region typus="original" subtype="" id="16014" explains="">
是以王辭而不復，
		</region>
		<region typus="comment" subtype="" id="16015" explains="16014">
【索隱】郭璞曰：「復，答也。」
		</region>
		<region typus="original" subtype="" id="16016" explains="">
何為無用應哉！」
		</region>
	</paragraph>
	<paragraph index="12">
		<region typus="original" subtype="" id="16017" explains="">
無是公聽然而笑
		</region>
		<region typus="comment" subtype="" id="16018" explains="16017">
【集解】郭璞曰：「聽，笑貌也。」【索隱】說文云：「聽，笑濬。」
		</region>
		<region typus="original" subtype="" id="16019" explains="">
曰：「楚則失矣，齊亦未為得也。夫使諸侯納貢者，非為財幣，所以述職也；
		</region>
		<region typus="comment" subtype="" id="16020" explains="16019">
【集解】郭璞曰：「諸侯朝於天子曰述職，言述所職。見孟子。」
		</region>
		<region typus="original" subtype="" id="16021" explains="">
封疆畫界者，非為守御，所以禁淫也。
		</region>
		<region typus="comment" subtype="" id="16022" explains="16021">
【集解】郭璞曰：「禁絕淫放也。」
		</region>
		<region typus="original" subtype="" id="16023" explains="">
今齊列為東籓，而外私肅慎，捐國逾限，越海而田，其於義故未可也。且二君之論，不務明君臣之義而正諸侯之禮，徒事爭遊獵之樂，苑囿之大，欲以奢侈相勝，荒淫相越，此不可以揚名發譽，而適足以貶君自損也。且夫齊楚之事又焉足道邪！君未睹夫巨麗也，獨不聞天子之上林乎？
		</region>
	</paragraph>
	<paragraph index="13">
		<region typus="original" subtype="" id="16024" explains="">
「左蒼梧，右西極，
		</region>
		<region typus="comment" subtype="" id="16025" explains="16024">
【集解】郭璞曰：「西極，邠國也。見爾雅。」【正義】文穎云：「蒼梧郡屬交州，在長安東南，故言左。爾雅雲西至於豳國為極。在長安西，故言右。」
		</region>
		<region typus="original" subtype="" id="16026" explains="">
丹水更其南，
		</region>
		<region typus="comment" subtype="" id="16027" explains="16026">
【集解】漢書音義曰：「丹水出上洛冢領山。」
		</region>
		<region typus="original" subtype="" id="16028" explains="">
紫淵徑其北；
		</region>
		<region typus="comment" subtype="" id="16029" explains="16028">
【集解】郭璞曰：「紫淵所未詳。」【正義】山海經云：「紫淵水出根耆之山，西流注河。」文穎云：「西河穀羅縣有紫澤，在縣北，於長安為北。」
		</region>
		<region typus="original" subtype="" id="16030" explains="">
終始霸滻，出入涇渭；
		</region>
		<region typus="comment" subtype="" id="16031" explains="16030">
【索隱】張揖云：「灞出藍田西北而入渭。滻亦出藍田穀，北至霸陵入灞。灞滻二水盡於苑中不出，故云終始也。涇渭二水從苑外來，又出苑去也。涇水出安定涇陽縣幵頭山，東至陽陵入渭。渭水出隴西首陽縣鳥鼠同穴山，東北至華陰入河。」
		</region>
		<region typus="original" subtype="" id="16032" explains="">
酆鄗
		</region>
		<region typus="comment" subtype="" id="16033" explains="16032">
【索隱】豐鎬。張揖云：「豐水出鄠縣南山豐谷，北入渭。鎬在昆明池北。」郭璞云：「鎬水，豐水下流也。」
		</region>
		<region typus="original" subtype="" id="16034" explains="">
潦潏
		</region>
		<region typus="comment" subtype="" id="16035" explains="16034">
【集解】郭璞曰：「皆水流貌，音決。」【索隱】應劭云：「潦，流也。潏，湧出聲也。」張揖云：「又有潏水，出南山。」姚氏云：「潦，或作『澇』也。澇水出鄠縣，北注渭。潏水出杜陵，今名沇水，自南山皇子陂西北流注昆明池入渭。」案：此下文「八川分流」，則從涇、渭、灞、滻、豐、鎬、潦、潏為八。晉灼曰：「從丹水下則有九，從灞以下則七。」案：今潏既是水名，除丹紫二川，自涇渭以下適足八川，是經營乎其內也。又潘岳關中記曰「涇、渭、灞、滻、豐、鎬、澇、潏，上林賦所謂『八川分流』」。
		</region>
		<region typus="original" subtype="" id="16036" explains="">
，紆餘委蛇，經營乎其內。蕩蕩兮八川分流，相背而異態。
		</region>
		<region typus="comment" subtype="" id="16037" explains="16036">
【集解】郭璞曰：「八川名在上。」
		</region>
		<region typus="original" subtype="" id="16038" explains="">
東西南北，馳騖往來，出乎椒丘之闕，行乎洲淤之浦，
		</region>
		<region typus="comment" subtype="" id="16039" explains="16038">
【集解】郭璞曰：「椒丘，丘名，言有岩闕也，見楚辭。淤亦洲名，蜀人云，見方言。」【索隱】服虔云：「丘名，楚詞曰『馳椒丘且焉止息』也。」案：兩山俱起，象雙闕。如淳云：「丘多椒也」。
		</region>
		<region typus="original" subtype="" id="16040" explains="">
徑乎桂林之中，
		</region>
		<region typus="comment" subtype="" id="16041" explains="16040">
【集解】郭璞曰：「桂林，林名也，見南海經也。」
		</region>
		<region typus="original" subtype="" id="16042" explains="">
過乎泱莽之野。
		</region>
		<region typus="comment" subtype="" id="16043" explains="16042">
【集解】漢書音義曰：「山海經所謂大荒之野。」
		</region>
		<region typus="original" subtype="" id="16044" explains="">
汨乎渾流，順阿而下，
		</region>
		<region typus="comment" subtype="" id="16045" explains="16044">
【集解】郭璞曰：「阿，大陵。」
		</region>
		<region typus="original" subtype="" id="16046" explains="">
赴隘陝之口。觸穹石，激堆埼，
		</region>
		<region typus="comment" subtype="" id="16047" explains="16046">
【集解】郭璞曰：「穹隆，大石貌。堆，沙堆。埼，曲岸頭，音祁。」【索隱】郭璞曰：「堆，沙堆；埼，曲岸頭也。」
		</region>
		<region typus="original" subtype="" id="16048" explains="">
沸乎暴怒，洶湧滂晞，
		</region>
		<region typus="comment" subtype="" id="16049" explains="16048">
【集解】洶音許勇反。涌音勇。滂音浦橫反。晞音浦拜反。【索隱】洶湧澎湃。司馬彪云：「洶湧，跳起貌。澎湃，相戾也。」涌，或作「容」。澎，或作「滂」。
		</region>
		<region typus="original" subtype="" id="16050" explains="">
滭浡滵汩，
		</region>
		<region typus="comment" subtype="" id="16051" explains="16050">
【索隱】司馬彪云：「滭沸，盛貌。滵汩，去疾也。」【正義】畢渤密三音。汨，於筆反。
		</region>
		<region typus="original" subtype="" id="16052" explains="">
湢測泌瀄，
		</region>
		<region typus="comment" subtype="" id="16053" explains="16052">
【集解】郭璞曰：「逼側筆櫛四音。」【索隱】司馬彪云：「湢測，相迫也。泌瀄，相楔也。」郭璞云：「逼側筆櫛四音。」
		</region>
		<region typus="original" subtype="" id="16054" explains="">
橫流逆折，轉騰潎洌，
		</region>
		<region typus="comment" subtype="" id="16055" explains="16054">
【索隱】蘇林曰：「流輕疾也。」
		</region>
		<region typus="original" subtype="" id="16056" explains="">
澎濞沆瀣，
		</region>
		<region typus="comment" subtype="" id="16057" explains="16056">
【索隱】滂濞沆溉。溉，亦作「瀣」。司馬彪云：「滂濞，水流聲也。沆溉，徐流。」郭璞云：「鼓怒郁鯁之濬也。」正義澎，普彭反。濞，普祕反。沆，胡朗反。溉，胡代反。
		</region>
		<region typus="original" subtype="" id="16058" explains="">
穹隆雲撓，
		</region>
		<region typus="comment" subtype="" id="16059" explains="16058">
【索隱】穹崇雲橈。服虔云：「水旋還作泉也。」郭璞云：「水隴起回窳也。」
		</region>
		<region typus="original" subtype="" id="16060" explains="">
蜿灗膠戾，
		</region>
		<region typus="comment" subtype="" id="16061" explains="16060">
【索隱】司馬彪云：「蜿灗，展轉也。膠戾，邪屈也。」音婉善交戾四音也。【正義】蜿音婉。蟬音善。
		</region>
		<region typus="original" subtype="" id="16062" explains="">
逾波趨浥，
		</region>
		<region typus="comment" subtype="" id="16063" explains="16062">
【集解】徐廣曰：「烏狹反。」【索隱】隃波趨浥。司馬彪云：「隃波，後陵前也。趨浥，輸於深泉也。」浥音焉浹反。
		</region>
		<region typus="original" subtype="" id="16064" explains="">
蒞蒞下瀨，
		</region>
		<region typus="comment" subtype="" id="16065" explains="16064">
【索隱】司馬彪云：「蒞蒞，水聲也。」音利。
		</region>
		<region typus="original" subtype="" id="16066" explains="">
批壧旻壅，
		</region>
		<region typus="comment" subtype="" id="16067" explains="16066">
【正義】批，白結反。壧，岩。司馬彪云：「批，反擊也。壅，曲隈也。」
		</region>
		<region typus="original" subtype="" id="16068" explains="">
餎揚滯沛，
		</region>
		<region typus="comment" subtype="" id="16069" explains="16068">
【索隱】滯沛，郭璞云：「水灑散濬」。滯音丑制反。
		</region>
		<region typus="original" subtype="" id="16070" explains="">
臨坻注壑，
		</region>
		<region typus="comment" subtype="" id="16071" explains="16070">
【正義】坻音鷃。坻，水中沙微起出水者也。爾雅云：「小沚曰坻」。壑，墟也。
		</region>
		<region typus="original" subtype="" id="16072" explains="">
瀺灂
		</region>
		<region typus="comment" subtype="" id="16073" explains="16072">
【索隱】上音士湛反，下音士卓反。說文云：「水小聲也」。
		</region>
		<region typus="original" subtype="" id="16074" explains="">
霣墜，
		</region>
		<region typus="comment" subtype="" id="16075" explains="16074">
【正義】霣音隕。隧，直類反。
		</region>
		<region typus="original" subtype="" id="16076" explains="">
湛湛
		</region>
		<region typus="comment" subtype="" id="16077" explains="16076">
【集解】徐廣曰：「湛音沈。」
		</region>
		<region typus="original" subtype="" id="16078" explains="">
隱隱，砰磅訇潏，
		</region>
		<region typus="comment" subtype="" id="16079" explains="16078">
【正義】砰，披萌反。磅，蒲黃反。訇，呼宏反。潏，苦蓋反。皆水流鼓怒之聲也。
		</region>
		<region typus="original" subtype="" id="16080" explains="">
潏潏淈淈，湁潗鼎沸，
		</region>
		<region typus="comment" subtype="" id="16081" explains="16080">
【集解】郭璞曰：「湁音敕立反。潗音緝。」【索隱】潏淈湁潗。郭璞雲，皆水微轉細涌貌。潏淈音決骨。湁音敕力反。潗音緝。廣雅云：「淈淈，決流也」。周成櫜字云：「湁潗水沸之濬也」。
		</region>
		<region typus="original" subtype="" id="16082" explains="">
馳波跳沫，
		</region>
		<region typus="comment" subtype="" id="16083" explains="16082">
【集解】徐廣：「一雲『吸呷』。」
		</region>
		<region typus="original" subtype="" id="16084" explains="">
汩槃漂疾，
		</region>
		<region typus="comment" subtype="" id="16085" explains="16084">
【索隱】槃，晉灼曰「華給反」，郭璞云：「許立反」。汩槃，急轉濬也。
		</region>
		<region typus="original" subtype="" id="16086" explains="">
悠遠長懷，
		</region>
		<region typus="comment" subtype="" id="16087" explains="16086">
【正義】放散貌也。
		</region>
		<region typus="original" subtype="" id="16088" explains="">
寂漻無聲，肆乎永歸。然後灝溔潢漾，
		</region>
		<region typus="comment" subtype="" id="16089" explains="16088">
【正義】晃養二音。郭云：「皆水無涯際也」。
		</region>
		<region typus="original" subtype="" id="16090" explains="">
安翔徐徊，翯乎滈々，
		</region>
		<region typus="comment" subtype="" id="16091" explains="16090">
【索隱】翯音鶴。滈音鎬「白鳥翯々」。郭璞云：「水白光濬」。翯音皛，滈音昊也。
		</region>
		<region typus="original" subtype="" id="16092" explains="">
東注大湖，
		</region>
		<region typus="comment" subtype="" id="16093" explains="16092">
【正義】太湖在蘇州西南。
		</region>
		<region typus="original" subtype="" id="16094" explains="">
衍溢陂池。於是乎蛟龍赤螭，
		</region>
		<region typus="comment" subtype="" id="16095" explains="16094">
【索隱】文穎曰：「龍子曰螭。」張揖云：「雌龍也。」【正義】螭，丑知反。文穎云：「龍子為螭」，張揖曰「雌龍也」，二說皆非。廣雅云：「有角曰虯，無角曰螭。」案：虯螭皆龍類而非龍。
		</region>
		<region typus="original" subtype="" id="16096" explains="">
靧嚲螹離，
		</region>
		<region typus="comment" subtype="" id="16097" explains="16096">
【集解】徐廣曰：「螹音漸。」駰案：郭璞曰「靧嚲，鮪也。」音■瞢。螹離未聞。【正義】靧，古鄧反。嚲，末鄧反。李奇云：「周洛曰鮪，蜀曰靧嚲。出鞏山穴中，三月逆河上，能度龍門之限，則為龍矣。」
		</region>
		<region typus="original" subtype="" id="16098" explains="">
鰅騄鰬魠，
		</region>
		<region typus="comment" subtype="" id="16099" explains="16098">
【集解】徐廣曰：「鰅音娛匈反。皮有文，出樂浪。鰬音虔。魠音託，哆口魚。」駰案：郭璞曰「騄似鰱而黑」。漢書音義曰「鰬似鯉而大」也。
		</region>
		<region typus="original" subtype="" id="16100" explains="">
禺禺鱋魶，
		</region>
		<region typus="comment" subtype="" id="16101" explains="16100">
【集解】徐廣曰：「禺禺，魚牛也。鱋，一作『魼』，音榻。魶音納，一作『鰨』。」駰案：漢書音義曰「魼，比目魚也。魶，鯷魚」。
		</region>
		<region typus="original" subtype="" id="16102" explains="">
揵鰭
		</region>
		<region typus="comment" subtype="" id="16103" explains="16102">
【正義】揵音乾。鰭音祁揵，舉也。鰭者，魚背上鬣也。
		</region>
		<region typus="original" subtype="" id="16104" explains="">
擢尾，振鱗奮翼，潛處於深岩；魚鱉讙聲，萬物眾夥，明月珠子，玓瓅江靡，
		</region>
		<region typus="comment" subtype="" id="16105" explains="16104">
【集解】郭璞曰：「靡，崖也。」【索隱】旳皪江靡。應劭曰：「靡，邊也。明月珠子生於江中，其光耀乃照於江邊。」張揖曰：「靡，涯也。」郭璞曰：「旳皪，照也。」
		</region>
		<region typus="original" subtype="" id="16106" explains="">
蜀石黃鶗，
		</region>
		<region typus="comment" subtype="" id="16107" explains="16106">
【集解】郭璞曰：「鶗石黃色也。」
		</region>
		<region typus="original" subtype="" id="16108" explains="">
水玉磊砢，
		</region>
		<region typus="comment" subtype="" id="16109" explains="16108">
【集解】郭璞曰：「水玉，水精也。」
		</region>
		<region typus="original" subtype="" id="16110" explains="">
磷磷爛爛，采色霅旰，叢積乎其中。鴻鵠鷫鴇，磻蠨鸀鳿，
		</region>
		<region typus="comment" subtype="" id="16111" explains="16110">
【集解】郭璞曰：「鷫，鷫霜。鸀鳿，似鴨而大，長頸赤目，紫紺色也。」【索隱】鴇音保。郭璞云：「鴇似雁，無後指。」毛詩鳥獸疏云：「鴇似雁而虎文也。」【正義】禜，燭玉二音。郭云：「似鴨而大，長頸赤目，紫紺色。辟水毒，生子在深谷澗中。若時有雨，鳴。雌者生子，善斗。江東呼為燭玉。」
		</region>
		<region typus="original" subtype="" id="16112" explains="">
𪁉𪂴
		</region>
		<region typus="comment" subtype="" id="16113" explains="16112">
【正義】郭云：「𪁉𪂴似鳧而腳高，有毛冠，辟火災。」
		</region>
		<region typus="original" subtype="" id="16114" explains="">
鴂目，
		</region>
		<region typus="comment" subtype="" id="16115" explains="16114">
【集解】徐廣曰：「鴂音環。」【索隱】縠目。郭璞雲未詳。小顏云：「荊郢間有水鳥，大如鷺而短尾，其色紅白，深目，目旁毛長而旋，此其旋目乎？」縠音旋。
		</region>
		<region typus="original" subtype="" id="16116" explains="">
煩鶩鷛醁，
		</region>
		<region typus="comment" subtype="" id="16117" explains="16116">
【集解】徐廣曰：「煩鶩，一作『番鸏』。鷛音容。」駰案：漢書音義曰「煩鶩，鳧也。鷛醁似鶩，灰色而雞足」。索隱煩鶩鷛渠。郭璞云：「煩鶩，鴨屬。鷛渠，一名章渠也。」
		</region>
		<region typus="original" subtype="" id="16118" explains="">
澥昉鵁鸕，
		</region>
		<region typus="comment" subtype="" id="16119" explains="16118">
【集解】徐廣曰：「澥音斟。水鳥也。昉音斯。鳼音火交反。」駰案：漢書音義曰「澥昉，蒼黑色」。郭璞曰「，魚也，腳近尾。鸕，鸕甪也」。【索隱】葴赬。張揖云：「葴赬似魚虎而黑」。鄒誕本作「鴟昉」也。
		</region>
		<region typus="original" subtype="" id="16120" explains="">
群浮乎其上。汎淫泛濫，
		</region>
		<region typus="comment" subtype="" id="16121" explains="16120">
【索隱】郭璞云：「皆鳥任風波自縱漂濬。」汎音馮。泛音芳劍反。廣雅云：「汎汎，氾氾，浮也。」
		</region>
		<region typus="original" subtype="" id="16122" explains="">
隨風澹淡，與波搖蕩，掩薄草渚，
		</region>
		<region typus="comment" subtype="" id="16123" explains="16122">
【索隱】張揖云：「掩，覆也。草叢生曰薄也。」【正義】掩，覆也。薄，依也。言或依草渚而遊戲也。
		</region>
		<region typus="original" subtype="" id="16124" explains="">
唼喋
		</region>
		<region typus="comment" subtype="" id="16125" explains="16124">
【正義】唼，疏甲反。喋，丈甲反。鳥食之聲也。
		</region>
		<region typus="original" subtype="" id="16126" explains="">
菁藻，
		</region>
		<region typus="comment" subtype="" id="16127" explains="16126">
【集解】郭璞曰：「菁，水草。呂氏春秋曰『太湖之菁』也。」【索隱】郭璞云：「菁，水草；藻，叢也。呂氏春秋曰『太湖之菁』。左傳雲『蘋蘩蘊藻』。蘊即聚。」
		</region>
		<region typus="original" subtype="" id="16128" explains="">
咀嚼菱藕。
		</region>
	</paragraph>
	<paragraph index="14">
		<region typus="original" subtype="" id="16129" explains="">
「於是乎崇山巃嵸，崔巍嵯峨，
		</region>
		<region typus="comment" subtype="" id="16130" explains="16129">
【正義】巃，力孔反。鷁，子孔反。崔，在回反。巍，五回反。郭云：「皆峻貌。」
		</region>
		<region typus="original" subtype="" id="16131" explains="">
深林鉅木，嶄岩嵾嵯，
		</region>
		<region typus="comment" subtype="" id="16132" explains="16131">
【正義】嶄音咸，又仕銜反。嵾音楚林反。珪楚宜反。顏云：「嶄岩，尖銳貌。嵾珪，不齊也。」
		</region>
		<region typus="original" subtype="" id="16133" explains="">
九嵏、嶻嶭，南山峨峨，
		</region>
		<region typus="comment" subtype="" id="16134" explains="16133">
【集解】漢書音義曰：「九嵏山在左馮翊谷口縣西。嶻嶭山在池陽縣北。」【正義】嵏，子公反。嶻，才切反。嶭，五結反。
		</region>
		<region typus="original" subtype="" id="16135" explains="">
岩紘
		</region>
		<region typus="comment" subtype="" id="16136" explains="16135">
【集解】音鷃。
		</region>
		<region typus="original" subtype="" id="16137" explains="">
甗錡，嶊崣崛崎，
		</region>
		<region typus="comment" subtype="" id="16138" explains="16137">
【集解】郭璞曰：「紘，崖際。甗音魚晚反。錡音蟻。嶊音作罪反。」索隱嶊崣崛崎，郭璞云：「皆崇屈窳折濬。嶊音作罪反。崛音掘。崎音倚。」
		</region>
		<region typus="original" subtype="" id="16139" explains="">
振谿通谷，
		</region>
		<region typus="comment" subtype="" id="16140" explains="16139">
【索隱】張揖云：「振，拔也。水注川曰溪，注溪曰谷。」郭璞曰：「振猶灑也。」
		</region>
		<region typus="original" subtype="" id="16141" explains="">
蹇產溝瀆，
		</region>
		<region typus="comment" subtype="" id="16142" explains="16141">
【集解】漢書音義曰：「蹇產，屈折也。」
		</region>
		<region typus="original" subtype="" id="16143" explains="">
谽呀豁閜，
		</region>
		<region typus="comment" subtype="" id="16144" explains="16143">
【集解】郭璞曰：「皆澗谷之形容也。谽音呼含反。呀呼加反。閜音呼下反。」【索隱】娀呀豁閜。司馬彪云：「娀呀，大濬。豁閜，虛也。」
		</region>
		<region typus="original" subtype="" id="16145" explains="">
阜陵別島，
		</region>
		<region typus="comment" subtype="" id="16146" explains="16145">
【正義】高平曰陸，大陸曰阜，大阜曰陵，水中山曰島。
		</region>
		<region typus="original" subtype="" id="16147" explains="">
崴磈岧瘣，
		</region>
		<region typus="comment" subtype="" id="16148" explains="16147">
【正義】崴，於鬼反。磈，魚鬼反。岧，烏罪反。瘣，胡罪反。皆笭貌。
		</region>
		<region typus="original" subtype="" id="16149" explains="">
丘虛崛嶮，
		</region>
		<region typus="comment" subtype="" id="16150" explains="16149">
【正義】虛音墟。崛，口忽反，又口罪反。嶮，力罪反。皆堆壟不平貌。
		</region>
		<region typus="original" subtype="" id="16151" explains="">
隱轔郁鵾，
		</region>
		<region typus="comment" subtype="" id="16152" explains="16151">
【正義】鵾音律。郭云：「皆其形勢也。」
		</region>
		<region typus="original" subtype="" id="16153" explains="">
登降施靡，
		</region>
		<region typus="comment" subtype="" id="16154" explains="16153">
【正義】郭云：「施靡猶連延。」
		</region>
		<region typus="original" subtype="" id="16155" explains="">
陂池貏豸，
		</region>
		<region typus="comment" subtype="" id="16156" explains="16155">
【集解】郭璞曰：「貏音衣被。豸音蟲豸也。」【索隱】郭璞曰：「陂池，旁穨兒。陂音皮。貏音『衣被』之『被』。」
		</region>
		<region typus="original" subtype="" id="16157" explains="">
沇溶淫鬻，
		</region>
		<region typus="comment" subtype="" id="16158" explains="16157">
【索隱】郭璞云：「游激淖衍兒。」【正義】溶音容。鬻音育。張云：「水流谿谷之間。」
		</region>
		<region typus="original" subtype="" id="16159" explains="">
散渙夷陸，
		</region>
		<region typus="comment" subtype="" id="16160" explains="16159">
【索隱】司馬彪曰：「平地。」
		</region>
		<region typus="original" subtype="" id="16161" explains="">
亭皋千里，靡不被築。
		</region>
		<region typus="comment" subtype="" id="16162" explains="16161">
【集解】郭璞曰：「言為亭候於皋隰，皆築地令平，賈山所謂『隱以金椎』也。」
		</region>
		<region typus="original" subtype="" id="16163" explains="">
掩以綠蕙，
		</region>
		<region typus="comment" subtype="" id="16164" explains="16163">
【正義】張云：「綠，王芻也。蕙，薰草也。」顏云：「綠蕙，言蕙草色綠耳，非王芻也。」爾雅雲菉一名王芻。
		</region>
		<region typus="original" subtype="" id="16165" explains="">
被以江離，糅以蘼蕪，
		</region>
		<region typus="comment" subtype="" id="16166" explains="16165">
【正義】糅，女又反。
		</region>
		<region typus="original" subtype="" id="16167" explains="">
雜以流夷。
		</region>
		<region typus="comment" subtype="" id="16168" explains="16167">
【集解】漢書音義曰：「流夷，新夷也。」
		</region>
		<region typus="original" subtype="" id="16169" explains="">
尃結縷，
		</region>
		<region typus="comment" subtype="" id="16170" explains="16169">
【集解】徐廣曰：「尃，古『布』字，一作『布』。」駰案：漢書音義曰「結縷似白茅，蔓聯而生，布種之者」。
		</region>
		<region typus="original" subtype="" id="16171" explains="">
欑戾莎，
		</region>
		<region typus="comment" subtype="" id="16172" explains="16171">
【集解】徐廣曰：「草，可染紫。」
		</region>
		<region typus="original" subtype="" id="16173" explains="">
揭車衡蘭，槀本射干，
		</region>
		<region typus="comment" subtype="" id="16174" explains="16173">
【集解】徐廣曰：「揭音桀。」駰案：郭璞曰「揭車，一名乞輿。槀本，槀茇；射干，十月生：皆香草」。【索隱】槀本，案桐君藥錄云：「苗似穹窮也」。
		</region>
		<region typus="original" subtype="" id="16175" explains="">
茈姜
		</region>
		<region typus="comment" subtype="" id="16176" explains="16175">
【索隱】張揖云：「子姜也。」案：四人月令云：「生薑謂之茈姜，音紫」。
		</region>
		<region typus="original" subtype="" id="16177" explains="">
蘘荷，
		</region>
		<region typus="comment" subtype="" id="16178" explains="16177">
【正義】蘘，人羊反。柯根旁生筍，若芙蓉，可以為菹，又治蠱毒也。
		</region>
		<region typus="original" subtype="" id="16179" explains="">
葴橙若蓀，
		</region>
		<region typus="comment" subtype="" id="16180" explains="16179">
【集解】郭璞曰：「葴，未詳。橙，柚。若蓀，香草也。」【索隱】張揖云：「葴，持闕。」郭璞云：「橙，柚也。」姚氏以為此前後皆草，非橙也。小顏云：「葴，寒漿也。持當為『符』，符，鬼目也。」案：今讀者亦呼為登，謂金登草也。張揖云：「蓀，香草。」姚氏云：「蓀草似昌蒲而無脊也，生溪澗中。蓀音孫。」
		</region>
		<region typus="original" subtype="" id="16181" explains="">
鮮枝黃礫，
		</region>
		<region typus="comment" subtype="" id="16182" explains="16181">
【集解】郭璞曰：「皆未詳。」【索隱】鮮支黃礫。張揖云：「皆草也，未詳。」司馬彪云：「鮮支，支子。或雲鮮支亦香草也。」小顏云：「黃礫，黃籙木」，恐非也。
		</region>
		<region typus="original" subtype="" id="16183" explains="">
蔣芧青薠，
		</region>
		<region typus="comment" subtype="" id="16184" explains="16183">
【集解】徐廣曰：「芧音佇。」駰案：漢書音義曰「蔣，菰也。芧，三稜」。【索隱】蔣，菰也。郭璞芧音佇。又雲三稜芧。薠音煩。
		</region>
		<region typus="original" subtype="" id="16185" explains="">
布濩閎澤，延曼太原，麗靡廣衍，應風披靡，吐芳揚烈，
		</region>
		<region typus="comment" subtype="" id="16186" explains="16185">
【集解】郭璞曰：「香酷烈也。」
		</region>
		<region typus="original" subtype="" id="16187" explains="">
鬱鬱斐斐，眾香發越，肸蠁布寫，䁆瞹苾勃。
		</region>
		<region typus="comment" subtype="" id="16188" explains="16187">
【正義】䁆瞹，奄愛二音。皆芳香之盛也。詩云「苾苾芬芬」，氣也。
		</region>
	</paragraph>
	<paragraph index="15">
		<region typus="original" subtype="" id="16189" explains="">
「於是乎周覽泛觀，瞋盼軋沕，
		</region>
		<region typus="comment" subtype="" id="16190" explains="16189">
【集解】徐廣曰：「瞋音醜人反。盼，一作『緡』。」駰案：郭璞曰「皆不可分貌」。
		</region>
		<region typus="original" subtype="" id="16191" explains="">
芒芒恍忽，視之無端，察之無崖。日出東沼，入於西陂。
		</region>
		<region typus="comment" subtype="" id="16192" explains="16191">
【索隱】張揖云：「日朝出苑之東池，暮入於苑西陂中也。」
		</region>
		<region typus="original" subtype="" id="16193" explains="">
其南則隆冬生長，踴水躍波；獸則偁旄敠犛，
		</region>
		<region typus="comment" subtype="" id="16194" explains="16193">
【集解】徐廣曰：「偁音容，獸類也。犛音貍，一音茅。」駰案：郭璞曰「旄，旄牛。敠似熊，庳腳銳頭。犛牛，黑色，出西南徼外也」。【索隱】郭璞云：「偁，偁牛，領有肉堆，音容。」案：今之犎牛也。張揖云：「旄，旄牛，狀如牛而四節生毛。敠，白豹也，似熊，庳腳銳頭，骨無髓，食銅鐵。音陌。犛音貍，又音茅，或以為貓牛。犛牛黑色，出西南徼外，毛可為拂是也」。
		</region>
		<region typus="original" subtype="" id="16195" explains="">
沈牛麈麋，
		</region>
		<region typus="comment" subtype="" id="16196" explains="16195">
【集解】漢書音義曰：「沈牛，水牛也。」【正義】麈似鹿而大。案：麋似水牛。
		</region>
		<region typus="original" subtype="" id="16197" explains="">
赤首圜題，
		</region>
		<region typus="comment" subtype="" id="16198" explains="16197">
【集解】郭璞曰：「題，額也，所未詳。」
		</region>
		<region typus="original" subtype="" id="16199" explains="">
窮奇象犀。
		</region>
		<region typus="comment" subtype="" id="16200" explains="16199">
【集解】漢書音義曰：「窮奇狀如牛而蝟毛，其音如嗥狗，食人也。」【索隱】張揖云：「窮奇狀如牛而蝟毛，其音如嗥狗，食人。」郭璞云：「象，大獸，長鼻，牙長一丈。犀，頭似豬，庳腳，一角在頭也。」
		</region>
		<region typus="original" subtype="" id="16201" explains="">
其北則盛夏含凍裂地，涉冰揭河；
		</region>
		<region typus="comment" subtype="" id="16202" explains="16201">
【集解】郭璞曰：「言水漫凍不解，地坼裂也。揭，褰衣。」
		</region>
		<region typus="original" subtype="" id="16203" explains="">
獸則麒麟
		</region>
		<region typus="comment" subtype="" id="16204" explains="16203">
【索隱】張揖曰：「雄曰麒，雌曰麟。其狀麇身，牛尾，狼蹄，一角。」郭璞云：「麒似麟而無角。」毛詩疏云：「麟黃色，角端有肉。」京房傳云：「有五采，腹下黃色也。」
		</region>
		<region typus="original" subtype="" id="16205" explains="">
角湲，
		</region>
		<region typus="comment" subtype="" id="16206" explains="16205">
【集解】郭璞曰：「角湲，音端，似豬，角在鼻上，堪作弓。李陵嘗以此弓十張遺蘇武也。」【索隱】張揖云：「音端。角湲似牛。」郭璞云：「似豬，角在鼻上。毛詩疏雲可以為弓。李陵曾以此弓遺蘇武。」
		</region>
		<region typus="original" subtype="" id="16207" explains="">
騊駼橐扆，蛩蛩驒騱，駃騠驢騾。
		</region>
		<region typus="comment" subtype="" id="16208" explains="16207">
【正義】騊駼，桃徒二音。橐音託。駝，徒河反。蛩音其恭反。驒騱，顛奚二音。駃騠音決啼。
		</region>
	</paragraph>
	<paragraph index="16">
		<region typus="original" subtype="" id="16209" explains="">
「於是乎離宮別館，彌山跨谷，
		</region>
		<region typus="comment" subtype="" id="16210" explains="16209">
【正義】彌，滿也。跨猶騎也。言宮館滿山，又跨谿谷也。
		</region>
		<region typus="original" subtype="" id="16211" explains="">
高廊四注，重坐曲閣，
		</region>
		<region typus="comment" subtype="" id="16212" explains="16211">
【集解】郭璞曰：「重坐，重軒也。曲閣，閣道曲也。」
		</region>
		<region typus="original" subtype="" id="16213" explains="">
華榱璧璫，
		</region>
		<region typus="comment" subtype="" id="16214" explains="16213">
【索隱】韋昭曰：「裁玉為璧，以當榱頭。」司馬彪曰：「以璧為瓦當。」
		</region>
		<region typus="original" subtype="" id="16215" explains="">
輦道纚屬，步朓周流，長途中宿。
		</region>
		<region typus="comment" subtype="" id="16216" explains="16215">
【集解】郭璞曰：「途，樓閣間陛道。中宿言長遠也。」
		</region>
		<region typus="original" subtype="" id="16217" explains="">
夷顒築堂，累台增成，岩穾洞房，
		</region>
		<region typus="comment" subtype="" id="16218" explains="16217">
【集解】郭璞曰：「顒，山名。平之以安堂其上。成亦重也。周禮曰『為壇三成』。在岩穴底為室，潛通台上者。」索隱服虔云：「平此山以為堂。」如淳云：「顒，山名也。」張揖云：「重累而成之，故曰增成。禮曰『為壇三成』也。」郭璞曰：「言在岩穾底為室，潛通台上。」穾音一弔反，釋名以為穾，幽也。楚辭云：「冬有穾廈夏屋寒」，王逸以為衤復室也。
		</region>
		<region typus="original" subtype="" id="16219" explains="">
俯杳眇而無見，仰攀橑而捫天，奔星更於閨闥，宛虹拖於楯軒。
		</region>
		<region typus="comment" subtype="" id="16220" explains="16219">
【集解】徐廣曰：「楯音食尹反。」【正義】拖音徒我反。顏云：「宛虹，屈曲之虹。拖謂中加於上也。楯，軒之闌板也。言室宇之高，故星虹得經加之。
		</region>
		<region typus="original" subtype="" id="16221" explains="">
青虯蚴蟉於東箱，
		</region>
		<region typus="comment" subtype="" id="16222" explains="16221">
【正義】蚴，一靃反。蟉，力靃反。
		</region>
		<region typus="original" subtype="" id="16223" explains="">
象輿婉蟬於西清，
		</region>
		<region typus="comment" subtype="" id="16224" explains="16223">
【集解】漢書音義曰：「山出象輿，瑞應車也。」郭璞曰：「西清，西箱清淨地也。」【正義】婉蟬，宛善二音。顏云：「蚴蟉婉蟬，皆行動之貌也。」
		</region>
		<region typus="original" subtype="" id="16225" explains="">
靈圉
		</region>
		<region typus="comment" subtype="" id="16226" explains="16225">
【集解】郭璞曰：「靈圉，淳圉，仙人名也。」【索隱】張揖云：「眾仙號。」淮南子云「騎飛龍，從淳圉」，許慎曰「淳圉，仙人也」。
		</region>
		<region typus="original" subtype="" id="16227" explains="">
燕於間觀，偓佺
		</region>
		<region typus="comment" subtype="" id="16228" explains="16227">
【集解】漢書音義曰：「偓佺，仙人名也。」【索隱】韋昭曰：「古仙人，姓偓。」列仙傳云：「槐里採藥父也，食松，形體生毛數寸，方眼，能行追走馬也。」
		</region>
		<region typus="original" subtype="" id="16229" explains="">
之倫暴於南榮，
		</region>
		<region typus="comment" subtype="" id="16230" explains="16229">
【索隱】應劭云：「屋檐兩頭如翼也」。故鄭玄云：「榮，屋翼也」。七誘云：「飛榮似鳥舒翼」是也。暴，偃臥日中也。
		</region>
		<region typus="original" subtype="" id="16231" explains="">
醴泉涌於清室，通川過乎中庭。槃石裖崖，
		</region>
		<region typus="comment" subtype="" id="16232" explains="16231">
【集解】徐廣曰：「裖音振。」【索隱】盤石裖厓。如淳曰：「裖音振，盛多也。」李奇曰：「裖，整也，整頓池外之厓，音之忍反也。」
		</region>
		<region typus="original" subtype="" id="16233" explains="">
嶔岩倚傾，嵯峨磼酺，
		</region>
		<region typus="comment" subtype="" id="16234" explains="16233">
【集解】徐廣曰：「瓘，一作『池』。磼音雜。酺音五合反。」【索隱】磼酺，埤蒼云：「高濬也」。上士劫反，下魚揖反。又字林音磼，才匝反。酺，五匝反。
		</region>
		<region typus="original" subtype="" id="16235" explains="">
刻削崢嶸，
		</region>
		<region typus="comment" subtype="" id="16236" explains="16235">
【正義】郭云：「言自然若彫刻也。」
		</region>
		<region typus="original" subtype="" id="16237" explains="">
玫瑰碧琳，珊瑚叢生，
		</region>
		<region typus="comment" subtype="" id="16238" explains="16237">
【正義】郭云：「珊瑚生水底石邊，大者樹高三尺餘，枝格交錯，無有葉。」
		</region>
		<region typus="original" subtype="" id="16239" explains="">
渼玉旁唐，
		</region>
		<region typus="comment" subtype="" id="16240" explains="16239">
【索隱】郭璞云：「旁唐言盤薄。」
		</region>
		<region typus="original" subtype="" id="16241" explains="">
璸斒文鱗，
		</region>
		<region typus="comment" subtype="" id="16242" explains="16241">
【集解】徐廣曰：「璸音彬。斒音班。」
		</region>
		<region typus="original" subtype="" id="16243" explains="">
赤瑕駁犖，
		</region>
		<region typus="comment" subtype="" id="16244" explains="16243">
【索隱】赤瑕駮犖。說文云：「瑕，玉之小赤色。」張揖曰：「赤玉也。」司馬彪曰：「駮犖，采點也。犖音洛角反。」
		</region>
		<region typus="original" subtype="" id="16245" explains="">
雜臿其間，
		</region>
		<region typus="comment" subtype="" id="16246" explains="16245">
【集解】徐廣曰：「雜，一雲『插』。臿，一雲『遝』。」
		</region>
		<region typus="original" subtype="" id="16247" explains="">
垂綏琬琰，和氏出焉。
		</region>
		<region typus="comment" subtype="" id="16248" explains="16247">
【集解】徐廣曰：「垂綏，一作『朝采』。」駰案：郭璞曰「汲冢竹書曰『桀伐岷山，得女二人，曰琬曰琰。桀愛二女，斫其名於苕華之玉』。苕是琬，華是琰也」。
		</region>
	</paragraph>
	<paragraph index="17">
		<region typus="original" subtype="" id="16249" explains="">
「於是乎盧橘夏孰，
		</region>
		<region typus="comment" subtype="" id="16250" explains="16249">
【集解】郭璞曰：「今蜀中有給客橙，似橘而非，若柚而芬香，冬夏華實相繼，或如彈丸，或如拳，通歲食之，即盧橘也。」【索隱】應劭曰：「伊尹書『果之美者，箕山之東，青鳥之所，有盧橘，夏孰』。」晉灼曰：「此雖賦上林，博引異方珍奇，不系於一也。」案：廣州記云：「盧橘皮厚，大小如甘，酢多，九月結實，正赤，明年二月更青黑，夏孰」。吳錄云：「建安有橘，冬月樹上覆裹，明年夏色變青黑，其味甚甘美」。盧即黑是也。
		</region>
		<region typus="original" subtype="" id="16251" explains="">
黃甘橙楱，
		</region>
		<region typus="comment" subtype="" id="16252" explains="16251">
【集解】徐廣曰：「音湊，橘屬。」
		</region>
		<region typus="original" subtype="" id="16253" explains="">
枇杷橪柿，
		</region>
		<region typus="comment" subtype="" id="16254" explains="16253">
【集解】徐廣曰：「橪音而善反，果也。」【索隱】張揖曰：「橪，橪支，香草也。」韋昭曰：「橪音汝蕭反。」郭璞云：「橪支，木也。橪音煙。」徐廣曰：「橪，棗也，而善反。」說文曰：「橪，酸小棗也。」淮南子云：「伐橪棗以為矜。」音勤也。
		</region>
		<region typus="original" subtype="" id="16255" explains="">
楟柰厚朴，
		</region>
		<region typus="comment" subtype="" id="16256" explains="16255">
【集解】徐廣曰：「楟音亭，山梨。」【索隱】張揖云：「楟柰，山梨也。」司馬彪曰：「上黨謂之楟柰。」齊都賦云：「楟柰愔熟」也。厚朴，藥名。
		</region>
		<region typus="original" subtype="" id="16257" explains="">
梬棗
		</region>
		<region typus="comment" subtype="" id="16258" explains="16257">
【集解】徐廣曰：「梬棗音弋井反。梬棗棗似柿。」【索隱】上音弋井反。梬棗似柿也。
		</region>
		<region typus="original" subtype="" id="16259" explains="">
楊梅，
		</region>
		<region typus="comment" subtype="" id="16260" explains="16259">
【索隱】張揖云：「其大小似穀子而有核，其味酢。出江南。」荊楊異物志：「其實外肉著核，熟時正赤，味甘酸。」
		</region>
		<region typus="original" subtype="" id="16261" explains="">
櫻桃
		</region>
		<region typus="comment" subtype="" id="16262" explains="16261">
【索隱】張揖曰：「一名含桃。」呂氏春秋「為湋鳥所含，故曰含桃」。爾雅云為荊桃也。
		</region>
		<region typus="original" subtype="" id="16263" explains="">
蒲陶，
		</region>
		<region typus="comment" subtype="" id="16264" explains="16263">
【集解】郭璞曰：「蒲陶似燕薁，可作酒也。」
		</region>
		<region typus="original" subtype="" id="16265" explains="">
隱夫郁棣，榙濛荔枝，
		</region>
		<region typus="comment" subtype="" id="16266" explains="16265">
【集解】徐廣曰：「郁，一作『薁』。榙音荅。」駰案：郭璞曰「郁，車下李也。棣，實似櫻桃。榙濛似李。棣音逮。濛音沓。隱夫未聞」。【索隱】荅遝離支。郭璞云：「荅遝似李，出蜀。」晉灼曰：「離支大如雞子，皮粗，剝去皮，肌如雞子中黃，其味甘多酢少。」廣異志云：「樹高五六丈，如桂樹，綠葉，冬夏青茂，有華硃色。」離字或作「荔」，音力致反。
		</region>
		<region typus="original" subtype="" id="16267" explains="">
羅乎後宮，列乎北園。崒丘陵，
		</region>
		<region typus="comment" subtype="" id="16268" explains="16267">
【集解】郭璞曰：「崒猶延也，音施。」【索隱】崒丘陵。郭璞曰：「崒，延也。」
		</region>
		<region typus="original" subtype="" id="16269" explains="">
下平原，揚翠葉，杌紫莖，
		</region>
		<region typus="comment" subtype="" id="16270" explains="16269">
【集解】郭璞曰：「杌，搖也。」
		</region>
		<region typus="original" subtype="" id="16271" explains="">
發紅華，秀硃榮，煌煌扈扈，照曜鉅野。沙棠櫟櫧，
		</region>
		<region typus="comment" subtype="" id="16272" explains="16271">
【集解】漢書音義曰：「沙棠似棠，黃華赤實，其味如李。呂氏春秋曰『果之美者沙棠之實』。櫟，果名。櫧似柃，葉冬不落也。」
		</region>
		<region typus="original" subtype="" id="16273" explains="">
華氾弇櫨，
		</region>
		<region typus="comment" subtype="" id="16274" explains="16273">
【集解】徐廣曰：「氾，一作『楓』。」駰案：漢書音義曰「華，木，皮可以為索也」。索隱華楓弇櫨。張揖曰：「華皮可以為索。」古今字林云：「櫨，合樺之木。楓，木，厚葉弱支，善搖。」郭璞云：「似白楊，葉圓而岐，有脂而香。犍為舍人曰『楓為樹厚葉弱莖，大風則鳴，故曰楓』。」爾雅雲一名翃。弇枰即平仲木也。櫨，今黃櫨木也。一雲玉精，食其子得仙也。
		</region>
		<region typus="original" subtype="" id="16275" explains="">
留落胥餘，仁頻並閭，
		</region>
		<region typus="comment" subtype="" id="16276" explains="16275">
【集解】徐廣曰：「頻，一作『賓』。」駰案：郭璞曰「落，檴也。胥餘似並閭。並閭，棕也，皮可作索。餘未詳」。索隱留落胥邪。晉灼云：「留落，未詳。」郭璞曰：「落，檴也，中作器索。胥邪似並閭。」司馬彪云：「胥邪，樹高十尋，葉在其末。」異物志：「實大如瓠，系在顛，若掛物。實外有皮，中有核，如胡桃。核里有膚，厚半寸，如豬膏。里有汁斗餘，清如水，味美於蜜。」孟康曰：「仁頻，棕也。」張揖云：「並閭皮可為索。」姚氏云：「檳，一名棕，即仁頻也。」林邑記云：「樹葉似甘蕉。」頻音賓。
		</region>
		<region typus="original" subtype="" id="16277" explains="">
欃檀木蘭，豫章女貞，
		</region>
		<region typus="comment" subtype="" id="16278" explains="16277">
【集解】漢書音義曰：「欃檀，檀別名也。女貞，木，葉冬不落。」【索隱】欃音讒，檀別名也。皇覽云：「孔子墓後有欃檀樹」也。荊州記云：「宜都有喬木，叢生，名為女貞，葉冬不落。」
		</region>
		<region typus="original" subtype="" id="16279" explains="">
長千仞，大連抱，誇條直暢，實葉葰茂，攢立叢倚，連卷累佹，崔錯癹骫，
		</region>
		<region typus="comment" subtype="" id="16280" explains="16279">
【集解】古「委」字。
		</region>
		<region typus="original" subtype="" id="16281" explains="">
阬衡閜砢，
		</region>
		<region typus="comment" subtype="" id="16282" explains="16281">
【集解】徐廣曰：「癹音拔。」駰案：郭璞曰「骫音委。閜音惡可反。砢音魯可反」。【索隱】崔錯癹骫，郭璞云：「蟠戾相摎」。楚詞雲林木。癹音跋。骫音委。阬衡閜砢，郭璞云：「揭孽傾欹兒」。
		</region>
		<region typus="original" subtype="" id="16283" explains="">
垂條扶於，落英幡纚，
		</region>
		<region typus="comment" subtype="" id="16284" explains="16283">
【集解】郭璞曰：「扶於猶扶疏也。幡纚，偏幡也，音灑。」【索隱】張晏云：「飛揚貌。」纚音所綺反。
		</region>
		<region typus="original" subtype="" id="16285" explains="">
紛容蕭蔘，旖旎從風，
		</region>
		<region typus="comment" subtype="" id="16286" explains="16285">
【索隱】張揖云：「旖旎，阿也。」
		</region>
		<region typus="original" subtype="" id="16287" explains="">
瀏蒞芔吸，
		</region>
		<region typus="comment" subtype="" id="16288" explains="16287">
【集解】徐廣曰：「蒞音栗。」【索隱】劉蒞■歙。郭璞云：「皆林木鼓動之聲。瀏音留。蒞如字，又音栗也。」
		</region>
		<region typus="original" subtype="" id="16289" explains="">
蓋象金石之聲，
		</region>
		<region typus="comment" subtype="" id="16290" explains="16289">
【正義】金，鍾。石，磬。
		</region>
		<region typus="original" subtype="" id="16291" explains="">
管籥之音。
		</region>
		<region typus="comment" subtype="" id="16292" explains="16291">
【正義】廣雅云：「象篪，長一尺，圍一寸，有六孔，無底。籥謂之笛，有七孔。」說文云：「籥，三孔籟也。」
		</region>
		<region typus="original" subtype="" id="16293" explains="">
柴池茈虒，
		</region>
		<region typus="comment" subtype="" id="16294" explains="16293">
【集解】徐廣曰：「柴音差。虒音豸。」【索隱】張揖曰：「柴池，參差也。茈虒，不齊也。柴音差。虒音惻氏反。」
		</region>
		<region typus="original" subtype="" id="16295" explains="">
旋環後宮，雜遝累輯，
		</region>
		<region typus="comment" subtype="" id="16296" explains="16295">
【集解】徐廣曰：「雜，一作『插』。」
		</region>
		<region typus="original" subtype="" id="16297" explains="">
被山緣谷，循阪下隰，視之無端，究之無窮。
		</region>
	</paragraph>
	<paragraph index="18">
		<region typus="original" subtype="" id="16298" explains="">
「於是玄猿素雌，蜼玃飛鸓，
		</region>
		<region typus="comment" subtype="" id="16299" explains="16298">
【集解】徐廣曰：「蜼音於季反。」駰案：漢書音義曰「蜼似獼猴，仰鼻而長尾。玃似獼猴而大。飛鸓，飛鼠也。其狀如兔而鼠首，以其珣飛也」。【索隱】張揖曰：「蜼似獼猴，卬鼻而長尾。玃似獼猴而大。飛蠝，飛鼠也。其狀如兔而鼠首，以其珣飛。」郭璞曰：「蠝，飛鼠也。毛紫赤色。飛且生，一名飛生。蜼音遺。蠝音誄。玄猿，猿之雄者色也。素雌，猿之雌者色也。」玃音。蜼似猴，尾端為兩岐，天雨便以尾窒鼻兩孔。郭璞云：「玃色蒼黑，能攫搏人，故云玃也。」
		</region>
		<region typus="original" subtype="" id="16300" explains="">
蛭蜩蠗蝚，
		</region>
		<region typus="comment" subtype="" id="16301" explains="16300">
【集解】徐廣曰：「蛭音質。」駰案：漢書音義曰「山海經曰『不咸之山有飛蛭，四翼』。郭璞曰『蠗蝚似獼猴而黃。蜩未聞』」。【索隱】蛭蜩蠼蝚。司馬彪云：「山海經雲『不咸之山有飛蛭，四翼』。」蜩，蟬也。蠼蝚，獼猴也。郭璞云：「蛭蜩未聞。」如淳曰：「蛭音質。」顧氏云：「玃音塗卓反。山海經曰『皋塗山下有獸，似鹿，馬足人首，四角，名為玃』。玃猱即此也。字作『厔』。郭璞雲玃，非也。上已有蜼玃，此不應重見。又神異經雲『西方深山有獸，毛色如猴，能緣高木，其名曰蜩』。字林蠗音狄，蛭音質，蛭蜩二獸名。」
		</region>
		<region typus="original" subtype="" id="16302" explains="">
螹胡豰蛫，
		</region>
		<region typus="comment" subtype="" id="16303" explains="16302">
【集解】徐廣曰：「螹音在廉反，似彀猿，黑身。豰音呼谷反。蛫音詭。」駰案：漢書音義曰「豰，白狐子也」。【索隱】獑胡豰蛫。張揖曰：「獑胡似獼猴，頭上有髦，腰以後黑。」郭璞曰：「豰似鼯而大，腰以後黃，一名黃腰，食獼猴。豰，白狐子也。蛫未聞。」姚氏案：山海經「即山有獸，狀如龜，白身赤首，其名曰蛫」。又說文云：「獑胡黑身，白腰若帶，手有長白毛，似握板也」。
		</region>
		<region typus="original" subtype="" id="16304" explains="">
棲息乎其間；長嘯哀鳴，翩幡互經，
		</region>
		<region typus="comment" subtype="" id="16305" explains="16304">
【正義】郭云：「互經，互相經過。」
		</region>
		<region typus="original" subtype="" id="16306" explains="">
夭蟜枝格，偃蹇杪顛。
		</region>
		<region typus="comment" subtype="" id="16307" explains="16306">
【正義】夭音妖。蟜音矯。杪音弭沼反。郭云：「皆猿猴在樹共戲恣態也。夭蟜，頻申也。」
		</region>
		<region typus="original" subtype="" id="16308" explains="">
於是乎隃絕梁，
		</region>
		<region typus="comment" subtype="" id="16309" explains="16308">
【正義】張云：「絕梁，斷橋也。」郭云：「梁，厚石絕水也。」
		</region>
		<region typus="original" subtype="" id="16310" explains="">
騰殊榛，
		</region>
		<region typus="comment" subtype="" id="16311" explains="16310">
【正義】榛，仕斤反。雅云：「木叢生為榛」也。殊，異也。
		</region>
		<region typus="original" subtype="" id="16312" explains="">
捷垂條，
		</region>
		<region typus="comment" subtype="" id="16313" explains="16312">
【正義】捷音才業反。張云：「捷持懸垂之條。」
		</region>
		<region typus="original" subtype="" id="16314" explains="">
踔稀間，
		</region>
		<region typus="comment" subtype="" id="16315" explains="16314">
【集解】郭璞曰：「踔，縣蹢也，託釣反。」【索隱】踔，懸蹢也。
		</region>
		<region typus="original" subtype="" id="16316" explains="">
牢落陸離，爛曼遠遷。
		</region>
		<region typus="comment" subtype="" id="16317" explains="16316">
【正義】郭云：「奔走崩騰狀也。」顏云：「言其聚散不常，雜亂移徙。」
		</region>
	</paragraph>
	<paragraph index="19">
		<region typus="original" subtype="" id="16318" explains="">
「若此輩者，數千百處。嬉遊往來，宮宿館舍，庖廚不徙，後宮不移，
		</region>
		<region typus="comment" subtype="" id="16319" explains="16318">
【正義】說文云：「庖，廚屋。」鄭玄注周禮云：「庖之言苞也。苞裹肉曰苞苴也。」後宮，內人也。言宮館各自有。
		</region>
		<region typus="original" subtype="" id="16320" explains="">
百官備具。
		</region>
	</paragraph>
	<paragraph index="20">
		<region typus="original" subtype="" id="16321" explains="">
「於是乎背秋涉冬，天子校獵。乘鏤象，六玉虯，
		</region>
		<region typus="comment" subtype="" id="16322" explains="16321">
【集解】徐廣曰：「以玉為飾。」駰案：郭璞曰「鏤象山所出輿，言有雕鏤。虯，龍屬也。韓子曰『黃帝駕象車六交龍』是也」。
		</region>
		<region typus="original" subtype="" id="16323" explains="">
拖蜺旌，
		</region>
		<region typus="comment" subtype="" id="16324" explains="16323">
【正義】拖音徒可反。張云：「析毛羽，染以五采，綴以縷為旌，有似虹蜺氣。」
		</region>
		<region typus="original" subtype="" id="16325" explains="">
靡雲旗，
		</region>
		<region typus="comment" subtype="" id="16326" explains="16325">
【正義】張云：「畫熊虎於旌似雲氣也。」
		</region>
		<region typus="original" subtype="" id="16327" explains="">
前皮軒，後道游；
		</region>
		<region typus="comment" subtype="" id="16328" explains="16327">
【集解】郭璞曰：「皮軒，革車也。或曰即曲禮『前有士師，則載虎皮』者也。道，道車；游，游車：皆見周禮也。」
		</region>
		<region typus="original" subtype="" id="16329" explains="">
孫叔奉轡，衛公驂乘，
		</region>
		<region typus="comment" subtype="" id="16330" explains="16329">
【集解】漢書音義曰：「孫叔者，太僕公孫賀也。衛公者，衛青也。太僕御，大將軍驂乘也。」【索隱】孫叔，鄭氏雲太僕公孫賀。衛公，大將軍衛青也。案：大駕出，太僕御，大將軍驂乘也。
		</region>
		<region typus="original" subtype="" id="16331" explains="">
扈從橫行，出乎四校之中。
		</region>
		<region typus="comment" subtype="" id="16332" explains="16331">
【集解】郭璞曰：「言跋扈縱恣，不安鹵簿矣。」【索隱】晉灼曰：「扈，大也。」張揖曰：「跋扈縱橫，不案鹵簿也。」文穎曰：「凡五校，今言四者，一校隨天子乘輿也。」
		</region>
		<region typus="original" subtype="" id="16333" explains="">
鼓嚴簿，縱獠者，
		</region>
		<region typus="comment" subtype="" id="16334" explains="16333">
【集解】漢書音義曰：「鼓嚴，嚴鼓也。簿，鹵簿也。」駰謂鼓嚴於林薄之中，然後縱獠也。【索隱】張揖曰：「鼓，嚴鼓也。簿，鹵簿也。謂擊嚴鼓於鹵簿中也。」
		</region>
		<region typus="original" subtype="" id="16335" explains="">
江河為阹，泰山為櫓，
		</region>
		<region typus="comment" subtype="" id="16336" explains="16335">
【集解】郭璞曰：「櫓，望樓也。因山谷遮禽獸為阹，音去車反。」【索隱】郭璞曰：「因山谷遮禽獸為阹。櫓，望樓也。」
		</region>
		<region typus="original" subtype="" id="16337" explains="">
車騎雷起，隱天動地，先後陸離，離散別追，淫淫裔裔，緣陵流澤，雲布雨施。」
		</region>
	</paragraph>
	<paragraph index="21">
		<region typus="original" subtype="" id="16338" explains="">
「生貔豹，
		</region>
		<region typus="comment" subtype="" id="16339" explains="16338">
【集解】郭璞曰：「貔，執夷，虎屬也，音毗。」
		</region>
		<region typus="original" subtype="" id="16340" explains="">
搏豺狼，
		</region>
		<region typus="comment" subtype="" id="16341" explains="16340">
【正義】搏，擊也。杜林云：「豺似，白色。」說文云：「狼爪。」
		</region>
		<region typus="original" subtype="" id="16342" explains="">
手熊羆，
		</region>
		<region typus="comment" subtype="" id="16343" explains="16342">
【正義】張云：「熊，犬身人足，黑色。羆大於熊，黃白色。皆能攀沿上高樹。冬至入穴而蟄，始春而出也。」
		</region>
		<region typus="original" subtype="" id="16344" explains="">
足野羊，
		</region>
		<region typus="comment" subtype="" id="16345" explains="16344">
【集解】郭璞曰：「野羊如羊，千斤。手足，謂拍蹹殺之。」
		</region>
		<region typus="original" subtype="" id="16346" explains="">
蒙鶡蘇，
		</region>
		<region typus="comment" subtype="" id="16347" explains="16346">
【集解】徐廣曰：「蘇，尾也。」【索隱】孟康曰：「鶡尾也。蘇，析羽也。」張揖曰：「鶡似雉，斗死不卻。」案：蒙謂覆而取之。鶡以蘇為奇，故特言之以成文耳。鶡音曷。決疑注云「鳥尾為蘇」也。
		</region>
		<region typus="original" subtype="" id="16348" explains="">
絝白虎，
		</region>
		<region typus="comment" subtype="" id="16349" explains="16348">
【集解】徐廣曰：「絝音袴。」駰案：郭璞曰「絝謂絆絡之」。【索隱】張揖曰：「著白虎文絝。」郭璞曰：「絝謂絆絡也。」
		</region>
		<region typus="original" subtype="" id="16350" explains="">
被豳文，
		</region>
		<region typus="comment" subtype="" id="16351" explains="16350">
【集解】郭璞曰：「著斑衣。」【索隱】被斑文。文穎曰：「著斑文之衣。輿服志雲『虎賁騎被虎文單衣』，單衣即此斑文也。」
		</region>
		<region typus="original" subtype="" id="16352" explains="">
跨野馬。
		</region>
		<region typus="comment" subtype="" id="16353" explains="16352">
【索隱】跨埜馬。案：埜音野。跨，乘之也。
		</region>
		<region typus="original" subtype="" id="16354" explains="">
陵三顒之危，
		</region>
		<region typus="comment" subtype="" id="16355" explains="16354">
【集解】漢書音義曰：「三顒，三成之山。」
		</region>
		<region typus="original" subtype="" id="16356" explains="">
下磧歷之坻；
		</region>
		<region typus="comment" subtype="" id="16357" explains="16356">
【集解】郭璞曰：「磧歷，阪名也。」【正義】坻音鷃。磧歷，淺水中沙石也。坻，水中高處。言獵人下此也。
		</region>
		<region typus="original" subtype="" id="16358" explains="">
俓鷟赴險，越壑厲水。推蜚廉，
		</region>
		<region typus="comment" subtype="" id="16359" explains="16358">
【集解】郭璞曰：「飛廉，龍雀也，鳥身鹿頭者。」【索隱】椎蜚廉。郭璞曰：「飛廉，龍雀也，鳥身鹿頭，象在平樂觀。」椎音直追反。
		</region>
		<region typus="original" subtype="" id="16360" explains="">
弄解豸，
		</region>
		<region typus="comment" subtype="" id="16361" explains="16360">
【集解】漢書音義曰：「解豸似鹿而一角。人君刑罰得中則生於朝廷，主觸不直者。可得而弄也。」【索隱】張揖曰：「解豸似鹿而一角。人君刑罰中則生於朝，主觸不直者，言今可得而弄也。」解音蟹。豸音丈妳反，又音丈介反。
		</region>
		<region typus="original" subtype="" id="16362" explains="">
格瑕蛤，鋋猛氏，
		</region>
		<region typus="comment" subtype="" id="16363" explains="16362">
【集解】漢書音義曰：「瑕蛤、猛氏皆獸名。」【索隱】格蝦蛤，鋋猛氏。孟康曰：「蝦蛤、猛氏皆獸名。」晉灼曰：「蝦蛤闕。」郭璞曰：「今蜀中有獸，狀如熊而小，毛淺有光澤，名猛氏。」說文云：「鋋，小矛也」，音蟬。
		</region>
		<region typus="original" subtype="" id="16364" explains="">
罥騕褭，射封豕。
		</region>
		<region typus="comment" subtype="" id="16365" explains="16364">
【集解】郭璞曰：「騕褭，神馬，日行萬里。兩音窈裊。封豕，大豬。」
		</region>
		<region typus="original" subtype="" id="16366" explains="">
箭不苟害，解脰陷腦；
		</region>
		<region typus="comment" subtype="" id="16367" explains="16366">
【索隱】張輯云：「脰，頸也。」陷音苦念反，亦依字讀也。
		</region>
		<region typus="original" subtype="" id="16368" explains="">
弓不虛發，應聲而倒。於是乎乘輿彌節裴回，翱翔往來，睨部曲之進退，覽將率之變態。然後浸潭促節，
		</region>
		<region typus="comment" subtype="" id="16369" explains="16368">
【索隱】浸潭猶漸頲也。漢書作「浸淫」。或作「乘輿案節」也。潭音尋。
		</region>
		<region typus="original" subtype="" id="16370" explains="">
儵夐遠去，
		</region>
		<region typus="comment" subtype="" id="16371" explains="16370">
【集解】郭璞曰：「夐音詡盛反。」
		</region>
		<region typus="original" subtype="" id="16372" explains="">
流離輕禽，槅履狡獸，轊白鹿，捷狡兔，
		</region>
		<region typus="comment" subtype="" id="16373" explains="16372">
【集解】徐廣曰：「轊音銳。一作『惠』也。」【正義】轊音衛。抱朴子云：「白鹿壽千歲，滿五百歲色純白也。」晉徵祥記云：「白鹿色若霜，不與他鹿為群。」
		</region>
		<region typus="original" subtype="" id="16374" explains="">
軼赤電，遺光燿，
		</region>
		<region typus="comment" subtype="" id="16375" explains="16374">
【集解】徐廣曰：「超陵赤電，電光不及，言去速也。」
		</region>
		<region typus="original" subtype="" id="16376" explains="">
追怪物，出宇宙，
		</region>
		<region typus="comment" subtype="" id="16377" explains="16376">
【正義】怪物，謂游梟飛虡也。張揖云：「天地四方曰宇，往古來今曰宙。」許慎云：「宙，舟輿所極也。」案：許說宙是也。
		</region>
		<region typus="original" subtype="" id="16378" explains="">
彎繁弱，
		</region>
		<region typus="comment" subtype="" id="16379" explains="16378">
【正義】上烏繁反。文穎云：「彎，牽也。繁弱，夏後氏良弓名。左傳雲『分魯公以夏後之璜，封父之繁弱』。」
		</region>
		<region typus="original" subtype="" id="16380" explains="">
滿白羽，
		</region>
		<region typus="comment" subtype="" id="16381" explains="16380">
【正義】文穎云：「引弓盡箭鏑為滿。以白羽羽箭，故云白羽也。」
		</region>
		<region typus="original" subtype="" id="16382" explains="">
射游梟，櫟蜚虡，
		</region>
		<region typus="comment" subtype="" id="16383" explains="16382">
【集解】郭璞曰：「梟，梟羊也。似人，長脣，反踵，被發，食人。蜚虡，鹿頭龍身，神獸。櫟，梢也。」
		</region>
		<region typus="original" subtype="" id="16384" explains="">
擇肉後發，先中命處，弦矢分，藝殪僕。
		</region>
		<region typus="comment" subtype="" id="16385" explains="16384">
【集解】徐廣曰：「射準的曰藝。僕音赴。」
		</region>
	</paragraph>
	<paragraph index="22">
		<region typus="original" subtype="" id="16386" explains="">
「然後揚節而上浮，陵驚風，歷駭梠，
		</region>
		<region typus="comment" subtype="" id="16387" explains="16386">
【正義】梠音必遙反。爾雅雲扶搖暴風，從下升上，故曰梠。
		</region>
		<region typus="original" subtype="" id="16388" explains="">
乘虛無，與神俱，
		</region>
		<region typus="comment" subtype="" id="16389" explains="16388">
【正義】張揖云：「虛無寥廓，與天通靈，言其所乘氣之高，故能出飛鳥之上而與神俱也。」
		</region>
		<region typus="original" subtype="" id="16390" explains="">
轔玄鶴，
		</region>
		<region typus="comment" subtype="" id="16391" explains="16390">
【集解】徐廣曰：「轔音躪。」【正義】轔音吝。鶴二百六十歲則淺黑色也。
		</region>
		<region typus="original" subtype="" id="16392" explains="">
亂昆雞。遒孔鸞，促鵕璘，拂鷖鳥，捎鳳皇，
		</region>
		<region typus="comment" subtype="" id="16393" explains="16392">
【集解】漢書音義曰：「遒，秦由反。鷖，烏雞反。張雲『山海經雲九疑之山有五采之鳥，名曰鷖鳥』也。」【正義】捎，山交反。京房易傳云：「鳳皇，雁前麟後，雞喙燕頷，蛇頸龜背，魚尾駢翼，高丈二尺。」東山經云：「其狀如鶴，五采，而首文曰經，翼文曰順，背文曰義，膺文曰仁，股文曰信。是鳥自歌自舞，雄曰鳳，雌曰皇。」
		</region>
		<region typus="original" subtype="" id="16394" explains="">
捷鴛雛，掩焦明。
		</region>
		<region typus="comment" subtype="" id="16395" explains="16394">
【集解】焦明似鳳。【索隱】張揖曰：「焦明似鳳，西方鳥。」樂葉圖徵曰：「焦明狀似鳳皇。」宋衷曰水鳥。正義案：長喙，疏翼，員尾，非幽閒不集，非珍物不食。
		</region>
	</paragraph>
	<paragraph index="23">
		<region typus="original" subtype="" id="16396" explains="">
「道盡塗殫，回車而還。招搖乎襄羊，【索隱】消搖乎襄羊。郭璞曰「襄羊猶仿佯。」降集乎北紘，【集解】郭璞曰：「紘，維也。北方之紘曰委羽。」率乎直指，闇乎反鄉。「道盡塗殫，回車而還。招搖乎襄羊，降集乎北紘，率乎直指，闇乎反鄉。蹶石，歷封巒，過乂鵲，望露寒，【集解】徐廣曰：「乂音支。」駰案：漢書音義曰「皆甘泉宮左右觀名也」。下棠梨，【集解】漢書音義曰：「宮名也，在雲陽縣東南三十里。」息宜春，【正義】括地誌云：「宜春宮在雍州萬年縣西南三十里。」西馳宣曲，濯鷁牛首，【集解】漢書音義曰：「宣曲，宮名，在昆明池西。牛首，池名，在上林苑西頭。」登龍台，【集解】漢書音義曰：「觀名，在豐水西北近渭。」掩細柳，【正義】郭云：「觀名，在昆明南柳市。」觀士大夫之勤略，鈞獠者之所得獲。【集解】徐廣曰：「鈞，一作『診』也。」徒車之所轔轢，【正義】轔，踐也。轢，輾也。乘騎之所蹂若，【集解】徐廣曰：「蹂音人久反。」人民之所蹈騃，與其窮極倦𧮬，【集解】徐廣曰：「音劇。」驚憚慴伏，不被創刃而死者，佗佗籍籍，填阬滿谷，揜平彌澤。
		</region>
	</paragraph>
	<paragraph index="24">
		<region typus="original" subtype="" id="16397" explains="">
「於是乎遊戲懈怠，置酒乎昊天之台，
		</region>
		<region typus="comment" subtype="" id="16398" explains="16397">
【索隱】張揖云：「台高上干皓天也。」
		</region>
		<region typus="original" subtype="" id="16399" explains="">
張樂乎轇輵之宇；
		</region>
		<region typus="comment" subtype="" id="16400" explains="16399">
【集解】徐廣曰：「輵音葛。」【索隱】郭璞云：「言曠遠深貌也。」
		</region>
		<region typus="original" subtype="" id="16401" explains="">
撞千石之鐘，立萬石之鉅；建翠華之旗，樹靈鼉之鼓。
		</region>
		<region typus="comment" subtype="" id="16402" explains="16401">
【集解】郭璞曰：「木貫鼓中，加羽葆其上，所謂樹鼓。」
		</region>
		<region typus="original" subtype="" id="16403" explains="">
奏陶唐氏之舞，聽葛天氏之歌，
		</region>
		<region typus="comment" subtype="" id="16404" explains="16403">
【集解】漢書音義曰：「葛天氏，古帝王號也。呂氏春秋曰『葛天氏之樂，三人操牛尾，投足以歌』。」【索隱】張揖曰：「葛天氏，三皇君號也。呂氏春秋雲『其樂三人持牛尾，投足以歌。八闋：一曰載人，二曰玄鳥，三曰遂草木，四曰奮五穀，五曰敬天常，六曰建帝功，七曰依地德，八曰總禽獸之極』。」
		</region>
		<region typus="original" subtype="" id="16405" explains="">
千人唱，萬人和，山陵為之震動，
		</region>
		<region typus="comment" subtype="" id="16406" explains="16405">
【集解】徐廣曰：「一作『勛』。」
		</region>
		<region typus="original" subtype="" id="16407" explains="">
川穀為之盪波。巴俞宋蔡，淮南於遮，
		</region>
		<region typus="comment" subtype="" id="16408" explains="16407">
【集解】郭璞曰：「巴西閬中有俞水，獠人居其上，皆剛勇好舞，漢高募取以平三秦。後使樂府習之，因名巴俞舞也。」漢書音義曰：「於遮，歌曲名。」【索隱】郭璞曰：「巴西閬中有俞水，獠人居其上，好舞。初，高祖募取以平三秦，後使樂人習之，因名巴俞舞也。」張揖曰：「禮樂記曰『宋音宴女溺志』。蔡人謳，員三人。楚詞雲『吳謠蔡謳』。淮南鼓，員四人，於遮曲是其意也。」
		</region>
		<region typus="original" subtype="" id="16409" explains="">
文成顛歌，
		</region>
		<region typus="comment" subtype="" id="16410" explains="16409">
【集解】郭璞曰：「未聞也。」【索隱】郭璞云：「未聞。」文穎曰：「文成，遼西縣名，其縣人善歌。顛，益州顛縣，其人能作西南夷歌。顛即滇也。」
		</region>
		<region typus="original" subtype="" id="16411" explains="">
族舉遞奏，
		</region>
		<region typus="comment" subtype="" id="16412" explains="16411">
【集解】徐廣曰：「舉，一作『居』。」
		</region>
		<region typus="original" subtype="" id="16413" explains="">
金鼓迭起，鏗鎗鐺剸，洞心駭耳。
		</region>
		<region typus="comment" subtype="" id="16414" explains="16413">
【集解】郭璞曰：「鐺剸，鼓音。」
		</region>
		<region typus="original" subtype="" id="16415" explains="">
荊吳鄭衛之聲，韶濩武象之樂，陰淫案衍之音，鄢郢繽紛，激楚結風，
		</region>
		<region typus="comment" subtype="" id="16416" explains="16415">
【集解】郭璞曰：「激楚，歌曲也。列女傳曰『聽激楚之遺風』也。」【索隱】文穎曰：「激，衝激，急風也。結風，迴風，回亦急風也。楚地風氣既自漂疾，然歌樂者猶復依激結之急風以為節，其樂促迅哀切也。」
		</region>
		<region typus="original" subtype="" id="16417" explains="">
俳優侏儒，狄鞮之倡，
		</region>
		<region typus="comment" subtype="" id="16418" explains="16417">
【集解】徐廣曰：「韋昭雲狄鞮，地名，在河內，出善倡者。」
		</region>
		<region typus="original" subtype="" id="16419" explains="">
所以娛耳目而樂心意者，麗靡爛漫於前，
		</region>
		<region typus="comment" subtype="" id="16420" explains="16419">
【索隱】郭璞云：「言恣其觀也。列女傳曰『桀造爛漫之樂』。」
		</region>
		<region typus="original" subtype="" id="16421" explains="">
靡曼美色於後。
		</region>
		<region typus="comment" subtype="" id="16422" explains="16421">
【索隱】張揖曰：「靡，細；曼，澤也。韓子『曼服皓齒』。」
		</region>
	</paragraph>
	<paragraph index="25">
		<region typus="original" subtype="" id="16423" explains="">
「若夫青琴宓妃之徒，
		</region>
		<region typus="comment" subtype="" id="16424" explains="16423">
【集解】漢書音義曰：「皆古神女名。」【索隱】伏儼曰：「青琴，古神女也。」如淳曰：「宓妃，伏羲女，溺死洛水，遂為洛水之神。」宓音伏。
		</region>
		<region typus="original" subtype="" id="16425" explains="">
絕殊離俗，
		</region>
		<region typus="comment" subtype="" id="16426" explains="16425">
【索隱】郭璞云：「俗無雙。」
		</region>
		<region typus="original" subtype="" id="16427" explains="">
姣冶嫺都，
		</region>
		<region typus="comment" subtype="" id="16428" explains="16427">
【索隱】姣冶閒都。郭璞云：「姣，好也。都，雅也。」詩云：「姣人兮。」方言云：「自關而東，河濟之間，凡好或謂之姣。」音絞。說文曰：「嫺，雅也。」或作「閒」。小雅曰都，盛也。
		</region>
		<region typus="original" subtype="" id="16429" explains="">
靚莊刻飭，便嬛綽約，
		</region>
		<region typus="comment" subtype="" id="16430" explains="16429">
【集解】郭璞曰：「靚莊，粉白黛黑也。」
		</region>
		<region typus="original" subtype="" id="16431" explains="">
柔橈嬛嬛，
		</region>
		<region typus="comment" subtype="" id="16432" explains="16431">
【集解】徐廣曰：「音娟。」【索隱】郭璞曰：「柔橈嬛嬛，皆骨體耎弱長艷濬也。」廣雅云：「嬛嬛，容也。」張揖曰：「嬛嬛猶婉婉也。」
		</region>
		<region typus="original" subtype="" id="16433" explains="">
嫵媚姌嫋；
		</region>
		<region typus="comment" subtype="" id="16434" explains="16433">
【集解】徐廣曰：「姌音乃厓反。嫋音弱。」【索隱】嫵媚姌弱。埤蒼云：「嫵媚，悅也。」通俗文云：「頰輔謂之嫵媚。」郭璞云：「姌弱，弱濬。」埤蒼曰：「姌弱，謂容體纖細柔弱也。」
		</region>
		<region typus="original" subtype="" id="16435" explains="">
抴獨繭之褕袘，
		</region>
		<region typus="comment" subtype="" id="16436" explains="16435">
【集解】徐廣曰：「抴音曳。襜褕。」【索隱】褕騧。張揖云：「褕，襜褕也。騧，袖也。」郭璞曰：「獨繭，一繭絲也。」埤蒼云：「騧，衣長兒也。」
		</region>
		<region typus="original" subtype="" id="16437" explains="">
眇閻易以戌削，
		</region>
		<region typus="comment" subtype="" id="16438" explains="16437">
【集解】徐廣曰：「閻易，衣長貌。戌削，言如刻畫作之。」【索隱】眇閻易以恤削。郭璞曰：「閻易，衣長濬。恤削，言如刻畫作也。」
		</region>
		<region typus="original" subtype="" id="16439" explains="">
編姺徶蘋，
		</region>
		<region typus="comment" subtype="" id="16440" explains="16439">
【集解】郭璞曰：「衣服婆娑貌。」【正義】媥，白眠反。姺音先。徶音白結反。蘋音籙。
		</region>
		<region typus="original" subtype="" id="16441" explains="">
與世殊服；芬香漚鬱，酷烈淑郁；皓齒粲爛，宜笑旳皪；
		</region>
		<region typus="comment" subtype="" id="16442" explains="16441">
【索隱】郭璞曰：「鮮明濬也。」楚詞曰：「美人晧齒以姱。」又曰：「娥眉笑以旳皪。」皪音礫也。
		</region>
		<region typus="original" subtype="" id="16443" explains="">
長眉連娟，微睇釂藐；
		</region>
		<region typus="comment" subtype="" id="16444" explains="16443">
【索隱】郭璞曰：「連娟，眉曲細也。綿藐，遠視濬也。」娟音一全反。睇，大計反。藐音邈。
		</region>
		<region typus="original" subtype="" id="16445" explains="">
色授魂與，心愉於側。
		</region>
		<region typus="comment" subtype="" id="16446" explains="16445">
【索隱】張揖曰：「彼色來授我，我魂往與接也。」愉音逾，往也。愉，悅也。二義並通也。
		</region>
	</paragraph>
	<paragraph index="26">
		<region typus="original" subtype="" id="16447" explains="">
「於是酒中樂酣，天子芒然而思，似若有亡。曰：『嗟乎，此泰奢侈！朕以覽聽餘「於是酒中樂酣，天子芒然而思，似若有亡。曰：『嗟乎，此泰奢侈！朕以覽聽餘間，無事棄日，順天道以殺伐，時休息於此，恐後世靡麗，遂往而不反，非所以為繼嗣創業垂統也。』於是乃解酒罷獵，而命有司曰：『地可以墾闢，悉為農郊，以贍萌隸；隤牆填塹，使山澤之民得至焉。實陂池而勿禁，
		</region>
		<region typus="comment" subtype="" id="16448" explains="16447">
【正義】實，滿也。言人滿陂池，任采捕所取也。
		</region>
		<region typus="original" subtype="" id="16449" explains="">
虛宮觀而勿仞。
		</region>
		<region typus="comment" subtype="" id="16450" explains="16449">
【正義】仞音刃，亦滿也。言離宮別館勿令人居止，並廢罷也。
		</region>
		<region typus="original" subtype="" id="16451" explains="">
發倉廩以振貧窮，補不足，恤鰥寡，存孤獨。出德號，省刑罰，改制度，易服色，更正朔，與天下為始。』
		</region>
	</paragraph>
	<paragraph index="27">
		<region typus="original" subtype="" id="16452" explains="">
「於是歷吉日以齊戒，襲朝衣，乘法駕，建華旗，鳴玉鸞，游乎六藝之囿，
		</region>
		<region typus="comment" subtype="" id="16453" explains="16452">
【正義】六藝，雲言田獵訖，則遍游六藝，而疾驅於仁義之道也。
		</region>
		<region typus="original" subtype="" id="16454" explains="">
騖乎仁義之塗，覽觀春秋之林，
		</region>
		<region typus="comment" subtype="" id="16455" explains="16454">
【集解】郭璞曰：「春秋所以觀成敗，明善惡者。」
		</region>
		<region typus="original" subtype="" id="16456" explains="">
射貍首，兼騶虞，
		</region>
		<region typus="comment" subtype="" id="16457" explains="16456">
【集解】禮射義曰：「天子以騶虞為節，諸侯以貍首為節。騶虞者，樂官備也。貍首者，樂會時也。」
		</region>
		<region typus="original" subtype="" id="16458" explains="">
弋玄鶴，建干戚，載雲鶒，
		</region>
		<region typus="comment" subtype="" id="16459" explains="16458">
【索隱】張揖云：「鶒，畢也。」文穎曰：「即天畢，星名。前有九旒雲鶒之車。」案：說者以雲鶒為旌旗，非也。且案中朝鹵簿圖云：「雲鶒駕駟」，不兼言九旒，鶒車與九旒車別。
		</region>
		<region typus="original" subtype="" id="16460" explains="">
揜群雅，
		</region>
		<region typus="comment" subtype="" id="16461" explains="16460">
【集解】漢書音義曰：「大雅、小雅也。」【索隱】揜，捕也。張揖曰：「詩小雅之材七十四人，大雅之材三十一人，故曰群雅也。言云鶒載之於車，以捕群雅之士。」
		</region>
		<region typus="original" subtype="" id="16462" explains="">
悲伐檀，
		</region>
		<region typus="comment" subtype="" id="16463" explains="16462">
【索隱】張揖曰：「其詩刺賢者不遇明主也。」
		</region>
		<region typus="original" subtype="" id="16464" explains="">
樂樂胥，
		</region>
		<region typus="comment" subtype="" id="16465" explains="16464">
【索隱】毛詩云「君子樂胥，受天之祜」。言王者樂得賢材之人，使之在位，故天與之福祿也。胥音先呂反。
		</region>
		<region typus="original" subtype="" id="16466" explains="">
修容乎禮園，
		</region>
		<region typus="comment" subtype="" id="16467" explains="16466">
【正義】禮所以自修飾整威儀也。
		</region>
		<region typus="original" subtype="" id="16468" explains="">
翱翔乎書圃，
		</region>
		<region typus="comment" subtype="" id="16469" explains="16468">
【正義】尚書所以明帝王君臣之道也。
		</region>
		<region typus="original" subtype="" id="16470" explains="">
述易道，
		</region>
		<region typus="comment" subtype="" id="16471" explains="16470">
【正義】易所以絜靜微妙，上辨二儀陰陽，中知人事，下明地理也。言田獵乃射訖，又歷涉六經之要也。
		</region>
		<region typus="original" subtype="" id="16472" explains="">
放怪獸，
		</region>
		<region typus="comment" subtype="" id="16473" explains="16472">
【正義】張揖云：「苑中奇怪之獸，不復獵也。」
		</region>
		<region typus="original" subtype="" id="16474" explains="">
登明堂，坐清廟，
		</region>
		<region typus="comment" subtype="" id="16475" explains="16474">
【正義】明堂有五帝廟，故言「清廟」，王者朝諸侯之處。
		</region>
		<region typus="original" subtype="" id="16476" explains="">
恣群臣，奏得失，四海之內，靡不受獲。
		</region>
		<region typus="comment" subtype="" id="16477" explains="16476">
【正義】言天下之人無不受恩惠。
		</region>
		<region typus="original" subtype="" id="16478" explains="">
於斯之時，天下大說，鄉風而聽，隨流而化，喟然
		</region>
		<region typus="comment" subtype="" id="16479" explains="16478">
【索隱】喟，漢書作「芔」，音許貴反。
		</region>
		<region typus="original" subtype="" id="16480" explains="">
興道而遷義，刑錯而不用，德隆乎三皇，功羨於五帝。
		</region>
		<region typus="comment" subtype="" id="16481" explains="16480">
【索隱】司馬彪云：「羨，溢也。」音怡戰反。
		</region>
		<region typus="original" subtype="" id="16482" explains="">
若此，故獵乃可喜也。
		</region>
	</paragraph>
	<paragraph index="28">
		<region typus="original" subtype="" id="16483" explains="">
「若夫終日暴露馳騁，勞神苦形，罷車馬之用，抏士卒之精，
		</region>
		<region typus="comment" subtype="" id="16484" explains="16483">
【索隱】扌元音五官反。
		</region>
		<region typus="original" subtype="" id="16485" explains="">
費府庫之財，而無德厚之恩，務在獨樂，不顧眾庶，忘國家之政，而貪雉兔之獲，則仁者不由也。從此觀之，齊楚之事，豈不哀哉！地方不過千里，而囿居九百，是草木不得墾闢，而民無所食也。夫以諸侯之細，而樂萬乘之所侈，僕恐百姓之被其尤也。」
		</region>
	</paragraph>
	<paragraph index="29">
		<region typus="original" subtype="" id="16486" explains="">
於是二子愀然
		</region>
		<region typus="comment" subtype="" id="16487" explains="16486">
【索隱】郭璞云：「變色濬。」音作酉反。
		</region>
		<region typus="original" subtype="" id="16488" explains="">
改容，超若自失，逡巡避席曰：「鄙人固陋，不知忌諱，乃今日見教，謹聞命矣。」
		</region>
	</paragraph>
	<paragraph index="30">
		<region typus="original" subtype="" id="16489" explains="">
賦奏，天子以為郎。無是公言天子上林廣大，山谷水泉萬物，乃子虛言楚雲夢所有甚眾，侈靡過其實，且非義理所尚，故刪取其要，歸正道而論之。
		</region>
		<region typus="comment" subtype="" id="16490" explains="16489">
【索隱】大顏云：「不取其誇奢靡麗之論，唯取終篇歸於正道耳。」小顏云：「刪要，非謂削除其詞，而說者謂此賦已經史家刊剟，失之也。」
		</region>
	</paragraph>
	<paragraph index="31">
		<region typus="original" subtype="" id="16491" explains="">
相如為郎數歲，會唐蒙使略通
		</region>
		<region typus="comment" subtype="" id="16492" explains="16491">
【索隱】張揖曰：「蒙，故鄱陽令，今為郎中，使行略取之。」
		</region>
		<region typus="original" subtype="" id="16493" explains="">
夜郎西僰中，
		</region>
		<region typus="comment" subtype="" id="16494" explains="16493">
【集解】徐廣曰：「羌之別種也。音扶逼反。」【索隱】夜郎、僰中，文穎曰皆西夷。後以為夜郎屬牂柯，僰屬犍為。音步北反。
		</region>
		<region typus="original" subtype="" id="16495" explains="">
發巴蜀
		</region>
		<region typus="comment" subtype="" id="16496" explains="16495">
【索隱】案：巴、蜀，二郡名。
		</region>
		<region typus="original" subtype="" id="16497" explains="">
吏卒千人，郡又多為發轉漕萬餘人，用興法
		</region>
		<region typus="comment" subtype="" id="16498" explains="16497">
【集解】漢書曰「用軍興法」也。
		</region>
		<region typus="original" subtype="" id="16499" explains="">
誅其渠帥，巴蜀民大驚恐。上聞之，乃使相如責唐蒙，因喻告巴蜀民以非上意。檄曰：
		</region>
	</paragraph>
	<paragraph index="32">
		<region typus="original" subtype="" id="16500" explains="">
告巴蜀太守：蠻夷自擅不討之日久矣，時侵犯邊境，勞士大夫。陛下即位，存撫天下，輯安中國。然後興師出兵，北征匈奴，單于怖駭，交臂受事，詘膝請和。康居西域，重譯請朝，稽首來享。移師東指，閩越相誅。右吊番禺，太子入朝。
		</region>
		<region typus="comment" subtype="" id="16501" explains="16500">
【索隱】文穎曰：「番禺，南海郡理也。吊，至也。東伐閩越，後至番禺，故言右至也。」案：姚氏吊讀如字。小顏云：「兩國相伐，漢發兵救之，令吊番禺，故遣太子入朝，吊非至也」。
		</region>
		<region typus="original" subtype="" id="16502" explains="">
南夷之君，西僰之長，常效貢職，不敢怠墮，延頸舉踵，喁喁然
		</region>
		<region typus="comment" subtype="" id="16503" explains="16502">
【正義】喁，五恭反，口向上也。
		</region>
		<region typus="original" subtype="" id="16504" explains="">
皆爭歸義，欲為臣妾，道里遼遠，山川阻深，不能自致。夫不順者已誅，而為善者未賞，故遣中郎將往賓之，
		</region>
		<region typus="comment" subtype="" id="16505" explains="16504">
【索隱】賈逵云：「賓，伏也。」
		</region>
		<region typus="original" subtype="" id="16506" explains="">
發巴蜀士民各五百人，以奉幣帛，衛使者不然，靡有兵革之事，戰鬥之患。今聞其乃發軍興制，
		</region>
		<region typus="comment" subtype="" id="16507" explains="16506">
【索隱】張揖曰：「發三軍之眾也。興制，謂起軍法制也。」案：唐蒙為使，而用軍興法制也。
		</region>
		<region typus="original" subtype="" id="16508" explains="">
驚懼子弟，憂患長老，郡又擅為轉粟運輸，皆非陛下之意也。當行者或亡逃自賊殺，亦非人臣之節也。
		</region>
	</paragraph>
	<paragraph index="33">
		<region typus="original" subtype="" id="16509" explains="">
夫邊郡之士，聞烽舉燧燔，
		</region>
		<region typus="comment" subtype="" id="16510" explains="16509">
【集解】漢書音義曰：「烽如覆米鸂，縣著桔槔頭，有寇則舉之。燧，積薪，有寇則燔然之。」【索隱】輈燧。韋昭曰：「輈，束草置之長木之端，如挈皋，見敵則燒舉之。燧者，積薪，有難則焚之。輈主晝，燧主夜。」字林云：「鸂，漉米籔也，音一六反。」又纂要云：「鸂，淅箕也。」此注是孟康說。
		</region>
		<region typus="original" subtype="" id="16511" explains="">
皆攝弓
		</region>
		<region typus="comment" subtype="" id="16512" explains="16511">
【索隱】上音奴頰反。
		</region>
		<region typus="original" subtype="" id="16513" explains="">
而馳，荷兵而走，流汗相屬，唯恐居後，觸白刃，冒流矢，義不反顧，計不旋踵，人懷怒心，如報私讎。彼豈樂死惡生，非編列之民，而與巴蜀異主哉？計深慮遠，急國家之難，而樂盡人臣之道也。故有剖符之封，析珪
		</region>
		<region typus="comment" subtype="" id="16514" explains="16513">
【索隱】如淳曰：「析，中分也。白藏天子，青在諸侯也。」
		</region>
		<region typus="original" subtype="" id="16515" explains="">
而爵，位為通侯，居列東第，
		</region>
		<region typus="comment" subtype="" id="16516" explains="16515">
【索隱】列甲第在帝城東，故云東第也。
		</region>
		<region typus="original" subtype="" id="16517" explains="">
終則遺顯號於後世，傳土地於子孫，行事甚忠敬，居位甚安佚，名聲施於無窮，功烈著而不滅。是以賢人君子，肝腦塗中原，膏液潤野草而不辭也。今奉幣役至南夷，即自賊殺，或亡逃抵誅，身死無名，諡為至愚，恥及父母，為天下笑。人之度量相越，豈不遠哉！然此非獨行者之罪也，父兄之教不先，子弟之率不謹也；寡廉鮮恥，而俗不長厚也。其被刑戮，不亦宜乎！
		</region>
	</paragraph>
	<paragraph index="34">
		<region typus="original" subtype="" id="16518" explains="">
陛下患使者有司之若彼，悼不肖愚民之如此，故遣信使曉喻百姓以發卒之事，因數之以不忠死亡之罪，讓三老孝弟以不教誨之過。方今田時，重煩百姓，
		</region>
		<region typus="comment" subtype="" id="16519" explains="16518">
【索隱】重猶難也。
		</region>
		<region typus="original" subtype="" id="16520" explains="">
已親見近縣，恐遠所谿谷山澤之民不遍聞，檄到，亟下縣道，
		</region>
		<region typus="comment" subtype="" id="16521" explains="16520">
【集解】漢書百官表曰：「縣有蠻夷曰道。」【索隱】亟音紀力反。亟，急也。
		</region>
		<region typus="original" subtype="" id="16522" explains="">
使咸知陛下之意，唯毋忽也。
		</region>
	</paragraph>
	<paragraph index="35">
		<region typus="original" subtype="" id="16523" explains="">
相如還報。唐蒙已略通夜郎，因通西南夷道，發巴、蜀、廣漢卒，作者數萬人。治道二歲，道不成，士卒多物故，費以巨萬計。
		</region>
		<region typus="comment" subtype="" id="16524" explains="16523">
【索隱】案：巨萬猶萬萬也。案：數有大小二法。張揖曰「算法萬萬為億」，是大數也。鬻子曰「十萬為億」，是小數也。
		</region>
		<region typus="original" subtype="" id="16525" explains="">
蜀民及漢用事者
		</region>
		<region typus="comment" subtype="" id="16526" explains="16525">
【索隱】案：謂公孫弘也。
		</region>
		<region typus="original" subtype="" id="16527" explains="">
多言其不便。是時邛筰之君長
		</region>
		<region typus="comment" subtype="" id="16528" explains="16527">
【索隱】邛笮之君長。文穎曰：「邛者，今為邛都縣；笮者，今為定笮縣：皆屬越巂郡。」
		</region>
		<region typus="original" subtype="" id="16529" explains="">
聞南夷與漢通，得賞賜多，多欲原為內臣妾，請吏，比南夷。
		</region>
		<region typus="comment" subtype="" id="16530" explains="16529">
【索隱】謂請置漢吏，與南夷為比例也。
		</region>
		<region typus="original" subtype="" id="16531" explains="">
天子問相如，相如曰：「邛、筰、厓、駹者近蜀，道亦易通，秦時嘗通為郡縣，至漢興而罷。今誠復通，為置郡縣，愈於南夷。」
		</region>
		<region typus="comment" subtype="" id="16532" explains="16531">
【索隱】張揖曰：「愈，差也。」又云：「愈猶勝也。」晉灼曰：「南夷謂犍為、牂柯也。西夷謂越巂、益州。」
		</region>
		<region typus="original" subtype="" id="16533" explains="">
天子以為然，乃拜相如為中郎將，
		</region>
		<region typus="comment" subtype="" id="16534" explains="16533">
【索隱】張揖曰：「秩四百石，五歲遷補大縣令。」
		</region>
		<region typus="original" subtype="" id="16535" explains="">
建節往使。副使王然於、壺充國、
		</region>
		<region typus="comment" subtype="" id="16536" explains="16535">
【索隱】案：漢書公卿表太初元年為鴻臚卿也。
		</region>
		<region typus="original" subtype="" id="16537" explains="">
呂越人馳四乘之傳，因巴蜀吏幣物以賂西夷。至蜀，蜀太守以下郊迎，縣令負弩矢先驅，
		</region>
		<region typus="comment" subtype="" id="16538" explains="16537">
【索隱】案：亭吏二人，弩矢合是亭長負之；令縣令自負矢，則亭長當負弩也。且負弩亦守宰無定，或隨輕重耳。案：霍去病出擊匈奴，河東太守郊迎負弩。又魏公子救趙擊秦，秦軍解去，平原君負麑矢迎公子於界上。
		</region>
		<region typus="original" subtype="" id="16539" explains="">
蜀人以為寵。
		</region>
		<region typus="comment" subtype="" id="16540" explains="16539">
【索隱】蜀以為寵。華陽國志云：「蜀大城北十里有升仙橋，有送客觀也。相如初入長安，題其門雲『不乘赤車駟馬，不過汝下』也。」
		</region>
		<region typus="original" subtype="" id="16541" explains="">
於是卓王孫、臨邛諸公皆因門下獻牛酒以交驩。卓王孫喟然而嘆，自以得使女尚司馬長卿晚，
		</region>
		<region typus="comment" subtype="" id="16542" explains="16541">
【索隱】小顏云：「尚猶配也。」本或作「當」也。
		</region>
		<region typus="original" subtype="" id="16543" explains="">
而厚分與其女財，與男等同。司馬長卿便略定西夷，邛、筰、厓、駹、斯榆
		</region>
		<region typus="comment" subtype="" id="16544" explains="16543">
【索隱】斯，鄭氏音曳。張揖云：「斯俞，國也」。案：今斯讀如字，益郡耆舊傳謂之「斯臾」。華陽國志邛都縣有四部，斯臾一也。
		</region>
		<region typus="original" subtype="" id="16545" explains="">
之君皆請為內臣。除邊關，關益斥，
		</region>
		<region typus="comment" subtype="" id="16546" explains="16545">
【索隱】張揖曰：「斥，廣也。」
		</region>
		<region typus="original" subtype="" id="16547" explains="">
西至沬、若水，
		</region>
		<region typus="comment" subtype="" id="16548" explains="16547">
【索隱】張揖曰：「沬水出蜀廣平徼外，與青衣水合也。若水出旄牛徼外，至僰道入江。」華陽國志漢嘉縣有沬水。音妹，又音末。
		</region>
		<region typus="original" subtype="" id="16549" explains="">
南至牂柯為徼，
		</region>
		<region typus="comment" subtype="" id="16550" explains="16549">
【索隱】張揖曰：「徼，塞也。以木柵水為蠻夷界。」
		</region>
		<region typus="original" subtype="" id="16551" explains="">
通零關道，
		</region>
		<region typus="comment" subtype="" id="16552" explains="16551">
【集解】徐廣曰：「越巂有零關縣。」
		</region>
		<region typus="original" subtype="" id="16553" explains="">
橋孫水
		</region>
		<region typus="comment" subtype="" id="16554" explains="16553">
【集解】韋昭曰：「為孫水作橋。」
		</region>
		<region typus="original" subtype="" id="16555" explains="">
以通邛都。
		</region>
		<region typus="comment" subtype="" id="16556" explains="16555">
【索隱】橋孫水通笮。韋昭曰：「為孫水作橋也。」案：華陽國志云：「相如卒開僰道通南夷，置越巂郡。韓說開益州，唐蒙開牂柯，斬筰王首，置牂柯郡」也。
		</region>
		<region typus="original" subtype="" id="16557" explains="">
還報天子，天子大說。
		</region>
	</paragraph>
	<paragraph index="36">
		<region typus="original" subtype="" id="16558" explains="">
相如使時，蜀長老多言通西南夷不為用，唯大臣亦以為然。相如欲諫，業已建之，
		</region>
		<region typus="comment" subtype="" id="16559" explains="16558">
【索隱】案：業者，本也。謂本由相如立此事也。
		</region>
		<region typus="original" subtype="" id="16560" explains="">
不敢，乃著書，籍以蜀父老為辭，而己詰難之，以風天子，且因宣其使指，令百姓知天子之意。其辭曰：
		</region>
	</paragraph>
	<paragraph index="37">
		<region typus="original" subtype="" id="16561" explains="">
漢興七十有八載，
		</region>
		<region typus="comment" subtype="" id="16562" explains="16561">
【集解】徐廣曰：「元光六年也。」
		</region>
		<region typus="original" subtype="" id="16563" explains="">
德茂存乎六世，
		</region>
		<region typus="comment" subtype="" id="16564" explains="16563">
【正義】高祖、惠帝、高後、孝文、孝景、孝武。
		</region>
		<region typus="original" subtype="" id="16565" explains="">
威武紛紜，湛恩
		</region>
		<region typus="comment" subtype="" id="16566" explains="16565">
【索隱】韋昭云：「上音沈。」
		</region>
		<region typus="original" subtype="" id="16567" explains="">
汪濊，群生澍濡，洋溢乎方外。於是乃命使西征，隨流而攘，
		</region>
		<region typus="comment" subtype="" id="16568" explains="16567">
【索隱】攘，卻也，汝羊反。
		</region>
		<region typus="original" subtype="" id="16569" explains="">
風之所被，罔不披靡。因朝厓從駹，定筰存邛，略斯榆，舉苞滿，
		</region>
		<region typus="comment" subtype="" id="16570" explains="16569">
【索隱】服虔云：「夷種也。」「滿」字或作「蒲」也。
		</region>
		<region typus="original" subtype="" id="16571" explains="">
結軼
		</region>
		<region typus="comment" subtype="" id="16572" explains="16571">
【索隱】下音轍。漢書作「軌」。張揖云：「結，屈也」。
		</region>
		<region typus="original" subtype="" id="16573" explains="">
還轅，東鄉將報，至於蜀都。
		</region>
	</paragraph>
	<paragraph index="38">
		<region typus="original" subtype="" id="16574" explains="">
耆老大夫薦紳先生之徒二十有七人，儼然造焉。辭畢，因進曰：「蓋聞天子之於夷狄也，其義羈縻
		</region>
		<region typus="comment" subtype="" id="16575" explains="16574">
【索隱】案：羈，馬絡頭也。縻，牛韁也。漢官儀「馬雲羈，牛雲縻」。言制四夷如牛馬之受羈縻也。
		</region>
		<region typus="original" subtype="" id="16576" explains="">
勿絕而已。今罷三郡之士，通夜郎之塗，三年於茲，而功不竟，士卒勞倦，萬民不贍，今又接以西夷，百姓力屈，恐不能卒業，此亦使者之累也，竊為左右患之。且夫邛、筰、西僰之與中國並也，歷年茲多，不可記已。仁者不以德來，彊者不以力並，意者其殆不可乎！今割齊民以附夷狄，弊所恃以事無用，鄙人固陋，不識所謂。」
		</region>
	</paragraph>
	<paragraph index="39">
		<region typus="original" subtype="" id="16577" explains="">
使者曰：「烏謂此邪？必若所云，則是蜀不變服而巴不化俗也。余尚惡聞若說。
		</region>
		<region typus="comment" subtype="" id="16578" explains="16577">
【索隱】張揖曰：「惡聞若曹之言也。」包愷音一故反。又音烏。烏者，安也。
		</region>
		<region typus="original" subtype="" id="16579" explains="">
然斯事體大，固非觀者之所覯也。余之行急，其詳不可得聞已，請為大夫粗陳其略。
		</region>
	</paragraph>
	<paragraph index="40">
		<region typus="original" subtype="" id="16580" explains="">
「蓋世必有非常之人，然後有非常之事；有非常之事，然後有非常之功。非常者，固常之所異也。
		</region>
		<region typus="comment" subtype="" id="16581" explains="16580">
【索隱】案：常人見之以為異。
		</region>
		<region typus="original" subtype="" id="16582" explains="">
故曰非常之原，黎民懼焉；
		</region>
		<region typus="comment" subtype="" id="16583" explains="16582">
【索隱】張揖曰：「非常之事，其本難知，眾人懼也。」
		</region>
		<region typus="original" subtype="" id="16584" explains="">
及臻厥成，天下晏如也。
		</region>
	</paragraph>
	<paragraph index="41">
		<region typus="original" subtype="" id="16585" explains="">
「昔者鴻水浡出，氾濫衍溢，民人登降移徙，陭麕而不安。夏後氏戚之，乃堙鴻水，決江疏河，漉沈贍菑，
		</region>
		<region typus="comment" subtype="" id="16586" explains="16585">
【集解】徐廣曰：「漉，一作『灑』。」【索隱】漉沈澹菑。漉音鹿。菑音災。漢書作「澌沈澹災」，解者云：「澌作『灑』，灑，分也，音所綺反。澹，安；沈，深也。澹音徒暫反」。
		</region>
		<region typus="original" subtype="" id="16587" explains="">
東歸之於海，而天下永寧。當斯之勤，豈唯民哉。
		</region>
		<region typus="comment" subtype="" id="16588" explains="16587">
【索隱】案：謂非獨人勤，禹亦親其勞也。
		</region>
		<region typus="original" subtype="" id="16589" explains="">
心煩於慮而身親其勞，躬胝無胈，膚不生毛。
		</region>
		<region typus="comment" subtype="" id="16590" explains="16589">
【集解】徐廣曰：「胝音竹移反。胈，踵也。一作『腠』，音湊。膚，理也。胈音魃。」【索隱】躬奏胝無胈。張揖曰：「奏，作『戚』。躬，體也。戚，腠理也。」韋昭曰：「胈，其中小毛也。」胝音丁私反。莊子云：「禹腓無胈，脛不生毛」。李頤云：「胈，白肉也，音蒲末反」。
		</region>
		<region typus="original" subtype="" id="16591" explains="">
故休烈顯乎無窮，聲稱浹乎於茲。
		</region>
	</paragraph>
	<paragraph index="42">
		<region typus="original" subtype="" id="16592" explains="">
「且夫賢君之踐位也。豈特委瑣握麀，
		</region>
		<region typus="comment" subtype="" id="16593" explains="16592">
【索隱】孔文祥云：「委璅，細碎。握麀，局促也。」
		</region>
		<region typus="original" subtype="" id="16594" explains="">
拘文牽俗，循誦習傳，當世取說云爾哉！必將崇論閎議，創業垂統，為萬世規。故馳騖乎兼容並包，而勤思乎參天貳地。
		</region>
		<region typus="comment" subtype="" id="16595" explains="16594">
【索隱】案：天子比德於地，是貳地也。與己並天為三，是參天也。故禮曰「天子與天地參」是也。
		</region>
		<region typus="original" subtype="" id="16596" explains="">
且詩不云乎：『普天之下，莫非王土；率土之濱，莫非王臣。』
		</region>
		<region typus="comment" subtype="" id="16597" explains="16596">
【集解】毛詩傳曰：「濱，涯也。」
		</region>
		<region typus="original" subtype="" id="16598" explains="">
是以六合之內，八方之外，浸潯
		</region>
		<region typus="comment" subtype="" id="16599" explains="16598">
【索隱】浸淫。案：浸淫猶漸浸。
		</region>
		<region typus="original" subtype="" id="16600" explains="">
衍溢，懷生之物有不浸潤於澤者，賢君恥之。今封疆之內，冠帶之倫，咸獲嘉祉，靡有闕遺矣。而夷狄殊俗之國，遼絕異黨之地，舟輿不通，人跡罕至，政教未加，流風猶微。內之則犯義侵禮於邊境，外之則邪行橫作，放弒其上。君臣易位，尊卑失序，父兄不辜，幼孤為奴，繫纍號泣，內鄉而怨，曰『蓋聞中國有至仁焉，德洋而恩普，物靡不得其所，今獨曷為遺己』。舉踵思慕，若枯旱之望雨。盭夫為之垂涕，
		</region>
		<region typus="comment" subtype="" id="16601" explains="16600">
【集解】徐廣曰：「盭音戾。」【索隱】張揖曰：「很戾之夫也。」字或作「戾」。盭，古「戾」字。
		</region>
		<region typus="original" subtype="" id="16602" explains="">
況乎上聖，又惡能已？故北出師以討彊胡，南馳使以誚勁越。四面風德，二方之君
		</region>
		<region typus="comment" subtype="" id="16603" explains="16602">
【索隱】謂西夷邛、僰，南夷牂柯、夜郎也。
		</region>
		<region typus="original" subtype="" id="16604" explains="">
鱗集仰流，原得受號者以億計。故乃關沬、若，
		</region>
		<region typus="comment" subtype="" id="16605" explains="16604">
【集解】漢書音義曰：「以沬、若水為關。」
		</region>
		<region typus="original" subtype="" id="16606" explains="">
徼牂柯，鏤零山，梁孫原。創道德之塗，垂仁義之統。將博恩廣施，遠撫長駕，使疏逖不閉，
		</region>
		<region typus="comment" subtype="" id="16607" explains="16606">
【索隱】逖，遠。言其疏遠者不被閉絕也。
		</region>
		<region typus="original" subtype="" id="16608" explains="">
阻深闇昧
		</region>
		<region typus="comment" subtype="" id="16609" explains="16608">
【索隱】曶爽闇昧。三蒼云：「曶爽，早朝也。曶音昧。」案：字林又音忽。
		</region>
		<region typus="original" subtype="" id="16610" explains="">
得耀乎光明，以偃甲兵於此，而息誅伐於彼。遐邇一體，中外提福，
		</region>
		<region typus="comment" subtype="" id="16611" explains="16610">
【集解】徐廣曰：「提，一作『禔』，音支。」【索隱】禔福。說文云：「禔，安也。」市支反。
		</region>
		<region typus="original" subtype="" id="16612" explains="">
不亦康乎？夫拯民於沈溺，奉至尊之休德，反衰世之陵遲，繼周氏之絕業，斯乃天子之急務也。百姓雖勞，又惡可以已哉？
		</region>
	</paragraph>
	<paragraph index="43">
		<region typus="original" subtype="" id="16613" explains="">
「且夫王事固未有不始於憂勤，而終於佚樂者也。然則受命之符，合在於此矣。
		</region>
		<region typus="comment" subtype="" id="16614" explains="16613">
【索隱】張揖云：「在於憂勤佚樂之中也。」
		</region>
		<region typus="original" subtype="" id="16615" explains="">
方將增泰山之封，加梁父之事，鳴和鸞，揚樂頌，上咸五，下登三。
		</region>
		<region typus="comment" subtype="" id="16616" explains="16615">
【集解】徐廣曰：「咸，一作『函』。」駰案：韋昭曰「咸同於五帝，登三王之上」。【索隱】上減五，下登三。李奇曰：「五帝之德，漢比為減；三王之德，漢出其上：故云『減五登三』也。」虞憙志林云：「相如欲減五帝之一，以漢盈之。然以漢為五帝之數，自然是登於三王之上也。」今本「減」或作「咸」，是韋昭之說也。
		</region>
		<region typus="original" subtype="" id="16617" explains="">
觀者未睹指，聽者未聞音，猶鷦明已翔乎寥廓，而羅者猶視乎藪澤。悲夫！」
		</region>
	</paragraph>
	<paragraph index="44">
		<region typus="original" subtype="" id="16618" explains="">
於是諸大夫芒然喪其所懷來而失厥所以進，喟然並稱曰：「允哉漢德，此鄙人之所原聞也。百姓雖怠，請以身先之。」敞罔靡徙，
		</region>
		<region typus="comment" subtype="" id="16619" explains="16618">
【索隱】案：敞罔，失容也。靡徙，失正也。
		</region>
		<region typus="original" subtype="" id="16620" explains="">
因遷延而辭避。
		</region>
	</paragraph>
	<paragraph index="45">
		<region typus="original" subtype="" id="16621" explains="">
其後人有上書言相如使時受金，失官。居歲餘，復召為郎。
		</region>
	</paragraph>
	<paragraph index="46">
		<region typus="original" subtype="" id="16622" explains="">
相如口吃而善著書。常有消渴疾。與卓氏婚，饒於財。其進仕宦，未嘗肯與公卿國家之事，稱病間居，不慕官爵。常從上至長楊獵，
		</region>
		<region typus="comment" subtype="" id="16623" explains="16622">
【正義】括地誌云：「秦長楊宮在雍州盩厔縣東南三里。上起以宮，內有長楊樹，以為名。」
		</region>
		<region typus="original" subtype="" id="16624" explains="">
是時天子方好自擊熊彘，馳逐野獸，相如上疏諫之。其辭曰：
		</region>
	</paragraph>
	<paragraph index="47">
		<region typus="original" subtype="" id="16625" explains="">
臣聞物有同類而殊能者，故力稱烏獲，
		</region>
		<region typus="comment" subtype="" id="16626" explains="16625">
【索隱】張揖曰：「秦武王力士，舉龍文鼎者也。」
		</region>
		<region typus="original" subtype="" id="16627" explains="">
捷言慶忌，
		</region>
		<region typus="comment" subtype="" id="16628" explains="16627">
【索隱】張揖曰：「吳王僚之子」
		</region>
		<region typus="original" subtype="" id="16629" explains="">
勇期賁、育。
		</region>
		<region typus="comment" subtype="" id="16630" explains="16629">
【正義】賁音奔。孟賁，古之勇士，水行不避蛟龍，陸行不避豺狼，發怒吐氣，聲音動天。夏育，亦古之猛士也。
		</region>
		<region typus="original" subtype="" id="16631" explains="">
臣之愚，竊以為人誠有之，獸亦宜然。今陛下好陵阻險，射猛獸，卒然
		</region>
		<region typus="comment" subtype="" id="16632" explains="16631">
【索隱】猝然。廣雅云：「猝，暴也，音倉兀反。」
		</region>
		<region typus="original" subtype="" id="16633" explains="">
遇軼材之獸，駭不存之地，
		</region>
		<region typus="comment" subtype="" id="16634" explains="16633">
【索隱】謂所不慮而猛獸駭發也。
		</region>
		<region typus="original" subtype="" id="16635" explains="">
犯屬車之清塵，
		</region>
		<region typus="comment" subtype="" id="16636" explains="16635">
【集解】蔡邕曰：「古者諸侯貳車九乘，秦滅九國，兼其車服，故大駕屬車八十一乘。」
		</region>
		<region typus="original" subtype="" id="16637" explains="">
輿不及還轅，人不暇施巧，雖有烏獲、逢蒙之伎，力不得用，
		</region>
		<region typus="comment" subtype="" id="16638" explains="16637">
【集解】吳越春秋曰：「羿傳射於逢蒙。」【索隱】孟子云「逢蒙學射於羿，盡羿之道」也。
		</region>
		<region typus="original" subtype="" id="16639" explains="">
枯木朽株盡為害矣。是胡越起於轂下，而羌夷接軫也，豈不殆哉！雖萬全無患，然本非天子之所宜近也。
		</region>
	</paragraph>
	<paragraph index="48">
		<region typus="original" subtype="" id="16640" explains="">
且夫清道而後行，中路而後馳，猶時有銜橛之變，
		</region>
		<region typus="comment" subtype="" id="16641" explains="16640">
【集解】徐廣曰：「橛音巨月反。鉤逆者謂之橛矣。」【索隱】銜鬘之變。張揖曰：「銜，馬勒銜也。鬘，騑馬口長銜也。」周遷輿服志云：「鉤逆上者為鬘。鬘在銜中，以鐵為之，大如雞子。」鹽鐵論云：「無銜鬘而御捍馬。」鬘音巨月反。
		</region>
		<region typus="original" subtype="" id="16642" explains="">
而況涉乎蓬蒿，馳乎丘墳，前有利獸之樂而內無存變之意，其為禍也不亦難矣！夫輕萬乘之重不以為安，而樂出於萬有一危之塗以為娛，臣竊為陛下不取也。
		</region>
	</paragraph>
	<paragraph index="49">
		<region typus="original" subtype="" id="16643" explains="">
蓋明者遠見於未萌而智者避危於無形，禍固多藏於隱微而發於人之所忽者也。故鄙諺曰「家累千金，坐不垂堂」。
		</region>
		<region typus="comment" subtype="" id="16644" explains="16643">
【索隱】張揖云：「畏檐瓦墮中人。」樂產云：「垂，邊也。恐墮墜也。」
		</region>
		<region typus="original" subtype="" id="16645" explains="">
此言雖小，可以喻大。臣原陛下之留意幸察。
		</region>
	</paragraph>
	<paragraph index="50">
		<region typus="original" subtype="" id="16646" explains="">
上善之。還過宜春宮，
		</region>
		<region typus="comment" subtype="" id="16647" explains="16646">
【正義】括地誌：「秦宜春宮在雍州萬年縣西南三十里。宜春苑在宮之東，杜之南。始皇本紀雲葬二世杜南宜春苑中。」案：今宜春宮見二世陵，故作賦以哀也。
		</region>
		<region typus="original" subtype="" id="16648" explains="">
相如奏賦以哀二世行失也。其辭曰：
		</region>
	</paragraph>
	<paragraph index="51">
		<region typus="original" subtype="" id="16649" explains="">
登陂阤
		</region>
		<region typus="comment" subtype="" id="16650" explains="16649">
【索隱】登陂紘。陂音普何反。紘音徒何反。
		</region>
		<region typus="original" subtype="" id="16651" explains="">
之長阪兮，坌入
		</region>
		<region typus="comment" subtype="" id="16652" explains="16651">
【集解】漢書音義曰：「坌，並也。」【索隱】上音步反。
		</region>
		<region typus="original" subtype="" id="16653" explains="">
曾宮之嵯峨。臨曲江之隑州兮，
		</region>
		<region typus="comment" subtype="" id="16654" explains="16653">
【集解】漢書音義曰：「隑，長也。苑中有曲江之象，泉中有長洲也。」【索隱】案：隑音祈。隑即碕，謂曲岸頭也。張揖曰：「隑，長也。苑中有曲江之象，中有長州，又有宮閣路，謂之曲江，在杜陵西北五里。」又三輔舊事云：「樂游原在北」是也。
		</region>
		<region typus="original" subtype="" id="16655" explains="">
望南山之參差。岩岩深山之谾々兮，
		</region>
		<region typus="comment" subtype="" id="16656" explains="16655">
【集解】徐廣曰：「谾音力工反」【索隱】谾音苦江反。晉灼曰：「音籠，古『豅』字。」蕭該云：「谾，或作豅』，長大濬也。」
		</region>
		<region typus="original" subtype="" id="16657" explains="">
通谷魌兮谽谺。
		</region>
		<region typus="comment" subtype="" id="16658" explains="16657">
【索隱】呼含呼加二反。
		</region>
		<region typus="original" subtype="" id="16659" explains="">
汩淢噏
		</region>
		<region typus="comment" subtype="" id="16660" explains="16659">
【索隱】上音於筆反。淢音域，疾濬也。噏音許及反。漢書作「靸」，靸，輕舉意也。
		</region>
		<region typus="original" subtype="" id="16661" explains="">
習以永逝兮，注平皋之廣衍。觀眾樹之塕薆兮，
		</region>
		<region typus="comment" subtype="" id="16662" explains="16661">
【索隱】薆音愛，謂隱也。
		</region>
		<region typus="original" subtype="" id="16663" explains="">
覽竹林之榛榛。東馳土山兮，北揭石瀨。
		</region>
		<region typus="comment" subtype="" id="16664" explains="16663">
【索隱】說文云：「瀨，水流沙上也。」
		</region>
		<region typus="original" subtype="" id="16665" explains="">
彌節容與兮，
		</region>
		<region typus="comment" subtype="" id="16666" explains="16665">
【索隱】容與，遊戲貌也。
		</region>
		<region typus="original" subtype="" id="16667" explains="">
歷吊二世。持身不謹兮，亡國失埶。信讒不寤兮，宗廟滅絕。嗚呼哀哉！操行之不得兮，墳墓蕪穢而不脩兮，魂無歸而不食。夐邈絕而不齊兮，彌久遠而愈鬐。精罔閬而飛揚兮，拾九天而永逝。
		</region>
		<region typus="comment" subtype="" id="16668" explains="16667">
【正義】太玄經云：「九天謂一為中天，二為羨天，三為從天，四為更天，五為晬天，六為廓天，七為減天，八為沈天，九為成天。」
		</region>
		<region typus="original" subtype="" id="16669" explains="">
嗚呼哀哉！
		</region>
	</paragraph>
	<paragraph index="52">
		<region typus="original" subtype="" id="16670" explains="">
相如拜為孝文園令。
		</region>
		<region typus="comment" subtype="" id="16671" explains="16670">
【索隱】百官志云：「陵園令，六百石，掌案行掃除」也。
		</region>
		<region typus="original" subtype="" id="16672" explains="">
天子既美子虛之事，相如見上好仙道，因曰：「上林之事未足美也，尚有靡者。臣嘗為大人賦，未就，請具而奏之。」相如以為列仙之傳居山澤間，
		</region>
		<region typus="comment" subtype="" id="16673" explains="16672">
【索隱】列仙之傳居山澤。案：傳者，謂相傳以列仙居山澤間，音持全反。小顏及劉氏並作「儒」。儒，柔也，術士之稱，非。
		</region>
		<region typus="original" subtype="" id="16674" explains="">
形容甚癯，
		</region>
		<region typus="comment" subtype="" id="16675" explains="16674">
【集解】徐廣曰：「癯，瘦也。」索隱韋昭曰：「癯，瘠也。」舍人云：「癯，瘦也。」文子云：「堯癯瘦。」音巨俱反。
		</region>
		<region typus="original" subtype="" id="16676" explains="">
此非帝王之仙意也，乃遂就大人賦。其辭曰：
		</region>
	</paragraph>
	<paragraph index="53">
		<region typus="original" subtype="" id="16677" explains="">
世有大人
		</region>
		<region typus="comment" subtype="" id="16678" explains="16677">
【索隱】張揖云：「喻天子。」向秀云：「聖人在位，謂之大人。」張華云：「相如作遠遊之體，以大人賦之也。」
		</region>
		<region typus="original" subtype="" id="16679" explains="">
兮，在於中州。宅彌萬里兮，曾不足以少留。悲世俗之迫隘兮，
		</region>
		<region typus="comment" subtype="" id="16680" explains="16679">
【索隱】如淳曰：「武帝雲『誠得如黃帝，去妻子如脫屣』，是悲世俗迫隘也。」
		</region>
		<region typus="original" subtype="" id="16681" explains="">
朅輕舉而遠遊。垂絳幡之素蜺兮，載雲氣而上浮。建格澤之長竿兮，總光耀之采旄。
		</region>
		<region typus="comment" subtype="" id="16682" explains="16681">
【集解】漢書音義曰：「格澤之氣如炎火狀，黃白色，起地上至天，以此氣為竿。旄，葆也，總，系也。系光耀之氣於長竿，以為葆者。」
		</region>
		<region typus="original" subtype="" id="16683" explains="">
垂旬始以為幓兮，抴彗星而為髾。
		</region>
		<region typus="comment" subtype="" id="16684" explains="16683">
【集解】漢書音義曰：「旬始氣如雄雞，縣於葆下以為旒也。髾，燕尾也。抴彗星，綴著旒以為燕尾。」
		</region>
		<region typus="original" subtype="" id="16685" explains="">
掉指橋以偃蹇兮，
		</region>
		<region typus="comment" subtype="" id="16686" explains="16685">
【集解】漢書音義曰：「指橋，隨風指靡。」【索隱】棹音徒吊反。指音居桀反。橋音矯。張揖曰：「指矯，隨風指靡。偃蹇，高濬。」應劭云：「旌旗屈撓之濬。」
		</region>
		<region typus="original" subtype="" id="16687" explains="">
又旖旎以招搖。攬欃槍以為旌兮，
		</region>
		<region typus="comment" subtype="" id="16688" explains="16687">
【正義】天官書云：「天欃長四丈，末銳。天槍長數丈，兩頭銳，其形類彗也。」
		</region>
		<region typus="original" subtype="" id="16689" explains="">
靡屈虹而為綢。
		</region>
		<region typus="comment" subtype="" id="16690" explains="16689">
【集解】漢書音義曰：「綢，韜也。以斷虹為旌杠之韜。」【索隱】綢音籌，或音韜。屈虹，斷虹也。
		</region>
		<region typus="original" subtype="" id="16691" explains="">
紅杳渺以眩湣兮，
		</region>
		<region typus="comment" subtype="" id="16692" explains="16691">
【集解】漢書音義曰：「旬始，屈虹，氣色。紅杳渺，眩湣，闇冥無光也。」【索隱】紅杳眇以泫湣。蘇林曰：「泫音炫。湣音面。」晉灼曰：「紅，赤色濬。杳眇，深遠；泫湣，混合也。」紅，或作「虹」也。
		</region>
		<region typus="original" subtype="" id="16693" explains="">
猋風涌而雲浮。駕應龍象輿之蠖略逶麗兮，驂赤螭青虯之鞮蟉蜿蜒。低卬夭蟜據以驕驁兮，
		</region>
		<region typus="comment" subtype="" id="16694" explains="16693">
【索隱】張揖曰：「據，直項也。驕驁，縱恣也。」據音據。驕音居召反。驁音五到反。
		</region>
		<region typus="original" subtype="" id="16695" explains="">
詘折隆窮蠼以連卷
		</region>
		<region typus="comment" subtype="" id="16696" explains="16695">
【索隱】躩以連卷。韋昭曰：「龍之形濬也。」躩音起碧反。連卷音輦卷也。
		</region>
		<region typus="original" subtype="" id="16697" explains="">
沛艾赳螑仡以佁儗兮，
		</region>
		<region typus="comment" subtype="" id="16698" explains="16697">
【集解】漢書音義曰：「赳螑，申頸低卬也。佁儗，不前也。」【索隱】孟康曰：「赳螑，申頸低頭。」張揖曰；「赳螑，牙跳也。」赳音居幼反。螑音許救反。張揖曰；「仡，舉頭也。佁儗，不前也。」佁音敕吏反。儗音魚吏反也。
		</region>
		<region typus="original" subtype="" id="16699" explains="">
放散畔岸驤以孱顏。
		</region>
		<region typus="comment" subtype="" id="16700" explains="16699">
【索隱】服虔曰：「馬仰頭，其口開，正孱顏也。」韋昭曰：「顏音吾板反。」詩云「兩服上驤」，注云「驤，馬」是也。
		</region>
		<region typus="original" subtype="" id="16701" explains="">
跮踱輵轄容以委麗兮，綢繆偃蹇怵鞨以梁倚。
		</region>
		<region typus="comment" subtype="" id="16702" explains="16701">
【集解】徐廣曰：「跮踱，乍前乍卻也。跮音丑栗反。踱音敕略反。輵，烏葛反。轄音曷。綢，一作『雕』。鞨音他略反。」駰案：漢書音義曰「怵鞨，走也。梁倚，相著也」。【索隱】跮踱輵磍。張揖曰：「跮踱，疾行濬。輵磍，前卻也。」跮音褚栗反。踱音褚略反。輵音烏葛反。磍音曷。蜩蟉偃蹇。蜩音徒吊反。蟉音敕吊反。張揖曰：「偃蹇，卻距也。」廣雅曰：「偃蹇，夭矯之濬。」張揖曰：「怵鞨，奔走。梁倚，相著。」韋昭曰：「鞨音笞略反。相如傳雲『倏鞨遠去』，鞨，視也。」
		</region>
		<region typus="original" subtype="" id="16703" explains="">
糾蓼叫奡蹋以艐路兮，
		</region>
		<region typus="comment" subtype="" id="16704" explains="16703">
【集解】徐廣曰：「艐音介，至也。」【索隱】蓼音了。奡音五到反。小顏云：「叫奡，高舉濬。」踏音徒答反。艐音屆。三倉云：「踏，著地。」孫炎云：「艐，古『界』字也。」
		</region>
		<region typus="original" subtype="" id="16705" explains="">
蔑蒙踴躍騰而狂趡。
		</region>
		<region typus="comment" subtype="" id="16706" explains="16705">
【集解】漢書音義曰：「蔑蒙，飛揚也。趡，走。」【索隱】篾蒙。張揖曰：「篾蒙，飛揚也。趡，走濬。」
		</region>
		<region typus="original" subtype="" id="16707" explains="">
蒞颯卉翕熛至電過兮，煥然霧除，霍然雲消。
		</region>
	</paragraph>
	<paragraph index="54">
		<region typus="original" subtype="" id="16708" explains="">
邪絕少陽而登太陰兮，與真人乎相求。
		</region>
		<region typus="comment" subtype="" id="16709" explains="16708">
【集解】漢書音義曰：「少陽，東極；太陰，北極。邪度，東極而升北極者也。
		</region>
		<region typus="original" subtype="" id="16710" explains="">
互折窈窕以右轉兮，橫厲飛泉以正東。
		</region>
		<region typus="comment" subtype="" id="16711" explains="16710">
【正義】厲，渡也。張云：「飛泉，谷也，在昆崙山西南。」
		</region>
		<region typus="original" subtype="" id="16712" explains="">
悉徵靈圉而選之兮，部乘眾神於瑤光。
		</region>
		<region typus="comment" subtype="" id="16713" explains="16712">
【集解】漢書音義曰：「搖光，北斗杓頭第一星。」
		</region>
		<region typus="original" subtype="" id="16714" explains="">
使五帝先導兮，
		</region>
		<region typus="comment" subtype="" id="16715" explains="16714">
【正義】遵，導。應云：「五帝，五畤，帝太皓之屬也」。
		</region>
		<region typus="original" subtype="" id="16716" explains="">
反太一而從陵陽。
		</region>
		<region typus="comment" subtype="" id="16717" explains="16716">
【集解】漢書音義曰：「仙人陵陽子明也。」【正義】天官書云：「中官天極星，其一明者，太一常居也。」列仙傳云：「子明於沛銍縣旋溪釣得白龍，放之，後白龍來迎子明去，止陵陽山上百餘年，遂得仙也。」
		</region>
		<region typus="original" subtype="" id="16718" explains="">
左玄冥而右含雷兮，
		</region>
		<region typus="comment" subtype="" id="16719" explains="16718">
【集解】漢書音義曰：「含雷，黔嬴也，天上造化神名也。或曰水神。」
		</region>
		<region typus="original" subtype="" id="16720" explains="">
前陸離而後潏湟。
		</region>
		<region typus="comment" subtype="" id="16721" explains="16720">
【集解】漢書音義曰：「皆神名。」
		</region>
		<region typus="original" subtype="" id="16722" explains="">
廝征伯僑
		</region>
		<region typus="comment" subtype="" id="16723" explains="16722">
【集解】徐廣曰：「燕人也，形解而仙也。」【索隱】應劭曰：「廝，役也。」張揖曰：「王子喬也。」漢書郊祀志作「正伯僑」，此當別人，恐非王子喬也。
		</region>
		<region typus="original" subtype="" id="16724" explains="">
而役羨門兮，
		</region>
		<region typus="comment" subtype="" id="16725" explains="16724">
【正義】張云：「羨門，碣石山上仙人羨門高也。」
		</region>
		<region typus="original" subtype="" id="16726" explains="">
屬岐伯使尚方。
		</region>
		<region typus="comment" subtype="" id="16727" explains="16726">
【集解】徐廣曰：「岐伯，黃帝臣。」駰案：漢書音義曰「尚，主也。岐伯，黃帝太醫，屬使主方藥」。
		</region>
		<region typus="original" subtype="" id="16728" explains="">
祝融驚而蹕御兮，
		</region>
		<region typus="comment" subtype="" id="16729" explains="16728">
【正義】張云：「祝融，南方炎帝之佐也。獸身人面，乘兩龍，應火正也。火正祝融警蹕清氛氣也。」
		</region>
		<region typus="original" subtype="" id="16730" explains="">
清雰氣而後行。屯余車其萬乘兮，綷雲蓋而樹華旗。
		</region>
		<region typus="comment" subtype="" id="16731" explains="16730">
【索隱】綷音祖內反。如淳曰：「綷，合也。合五采云為蓋也。」
		</region>
		<region typus="original" subtype="" id="16732" explains="">
使句芒其將行兮，
		</region>
		<region typus="comment" subtype="" id="16733" explains="16732">
【正義】張云：「句芒，東方青帝之佐也。鳥身人面，乘兩龍。」顏云：「將行，領從者也。」
		</region>
		<region typus="original" subtype="" id="16734" explains="">
吾欲往乎南嬉。
		</region>
	</paragraph>
	<paragraph index="55">
		<region typus="original" subtype="" id="16735" explains="">
歷唐堯於崇山兮，過虞舜於九疑。
		</region>
		<region typus="comment" subtype="" id="16736" explains="16735">
【正義】張云：「崇山，狄山也。海外經雲『狄山，帝堯葬其陽』。九疑山，零陵營道縣，舜所葬處。」
		</region>
		<region typus="original" subtype="" id="16737" explains="">
紛湛湛
		</region>
		<region typus="comment" subtype="" id="16738" explains="16737">
【索隱】音徒感反。
		</region>
		<region typus="original" subtype="" id="16739" explains="">
其差錯兮，雜遝膠葛
		</region>
		<region typus="comment" subtype="" id="16740" explains="16739">
【索隱】膠輵。廣雅云：「膠輵，驅馳也。」
		</region>
		<region typus="original" subtype="" id="16741" explains="">
以方馳。騷擾沖蓯
		</region>
		<region typus="comment" subtype="" id="16742" explains="16741">
【索隱】上昌勇反，下息
		</region>
		<region typus="original" subtype="" id="16743" explains="">
宀兒
		</region>
		<region typus="original" subtype="" id="16744" explains="">
反。
		</region>
		<region typus="original" subtype="" id="16745" explains="">
其相紛挐兮，滂濞泱軋灑以林離。鑽羅列聚叢以蘢茸兮，衍曼流爛壇以陸離。
		</region>
		<region typus="comment" subtype="" id="16746" explains="16745">
【集解】徐廣曰：「壇音坦。」
		</region>
		<region typus="original" subtype="" id="16747" explains="">
徑入雷室之砰磷鬱律兮，洞出鬼谷之嚬礨嵬靺。
		</region>
		<region typus="comment" subtype="" id="16748" explains="16747">
【集解】漢書音義曰：「鬼谷在北辰下，眾鬼之所聚也。楚辭曰『贅鬼谷於北辰』也。」【正義】靺，口骨反。礨音力罪反。嵬音烏回反。靺音回。張云：「嚬礨嵬靺，不平也。」
		</region>
		<region typus="original" subtype="" id="16749" explains="">
遍覽八紘而觀四荒兮，朅渡九江而越五河。
		</region>
		<region typus="comment" subtype="" id="16750" explains="16749">
【正義】顏云：「五色之河也。仙經雲紫、碧、絳、青、黃之河也。」
		</region>
		<region typus="original" subtype="" id="16751" explains="">
經營炎火而浮弱水兮，
		</region>
		<region typus="comment" subtype="" id="16752" explains="16751">
【正義】姚丞云：「大荒西經雲崑崙之丘，其外有炎火之山，投物輒然。」括地誌云：「弱水有二原，俱出女國北阿鱣達山，南流會於國北，又南歷國北，東去一里，深丈餘，闊六十步，非乘舟不可濟，流入海。阿鱣達山一名昆崙山，其山為天柱，在雍州西南一萬五千三百七十里。」又云：「弱水在甘州張掖縣南山下也。」
		</region>
		<region typus="original" subtype="" id="16753" explains="">
杭絕浮渚而涉流沙。
		</region>
		<region typus="comment" subtype="" id="16754" explains="16753">
【集解】漢書音義曰：「杭，船也。絕，渡也。浮渚，流沙中渚也。」
		</region>
		<region typus="original" subtype="" id="16755" explains="">
奄息總極氾濫水嬉兮，
		</region>
		<region typus="comment" subtype="" id="16756" explains="16755">
【集解】漢書音義曰：「總極，蔥領山也，在西域中也。」
		</region>
		<region typus="original" subtype="" id="16757" explains="">
使靈媧鼓瑟而舞馮夷。
		</region>
		<region typus="comment" subtype="" id="16758" explains="16757">
【集解】徐廣曰：「媧，一作『貽』。」駰案：漢書音義曰「靈媧，女媧也。馮夷，河伯字也。淮南子曰『馮夷得道，以潛大川』」。【正義】姓馮名夷，以庚日溺死。河常以庚日好溺死人。
		</region>
		<region typus="original" subtype="" id="16759" explains="">
時若薆々將混濁兮，召屏翳
		</region>
		<region typus="comment" subtype="" id="16760" explains="16759">
【正義】應云：「屏翳，天神使也。」韋云：「雷師也。」
		</region>
		<region typus="original" subtype="" id="16761" explains="">
誅風伯
		</region>
		<region typus="comment" subtype="" id="16762" explains="16761">
【正義】張云：「風伯字飛廉。」
		</region>
		<region typus="original" subtype="" id="16763" explains="">
而刑雨師。
		</region>
		<region typus="comment" subtype="" id="16764" explains="16763">
【正義】沙州有雨師祠。
		</region>
		<region typus="original" subtype="" id="16765" explains="">
西望崑崙
		</region>
		<region typus="comment" subtype="" id="16766" explains="16765">
【正義】張云：「海內經雲崑崙去中國五萬里，天帝之下都也。其山廣袤百里，高八萬仞，增城九重，面九井，以玉為檻，旁有五門，開明獸守之。」括地誌云：「崑崙在肅州酒泉縣南八十里。十六國春秋後魏昭成帝建國十年，涼張駿酒泉太守馬岌上言：『酒泉南山即崑崙之體，周穆王見西王母，樂而忘歸，即謂此山。有石室，王母堂，珠璣鏤飾，煥若神宮。』又刪丹西河名雲弱水，禹貢崑崙在臨羌之西，即此明矣。」括地誌云：「又阿鱣達山亦名建末達山，亦名昆崙山。恆河出其南吐師子口，經天竺入達山。媯水今名為滸海，出於崑崙西北隅吐馬口，經安息、大夏國入西海。黃河出東北隅吐牛口，東北流經濫澤，潛出大積石山，至華山北，東入海。其三河去山入海各三萬里。此謂大崑崙，肅州謂小崑崙也。禹本紀雲『河出崑崙二千五百餘里，日月所相隱避為光明也』。」
		</region>
		<region typus="original" subtype="" id="16767" explains="">
之軋沕洸忽兮，直徑馳乎三危。
		</region>
		<region typus="comment" subtype="" id="16768" explains="16767">
【集解】三危，山名也。【正義】括地誌云：「三危山在沙州東南三十里。」
		</region>
		<region typus="original" subtype="" id="16769" explains="">
排閶闔而入帝宮兮，
		</region>
		<region typus="comment" subtype="" id="16770" explains="16769">
【正義】韋昭云：「閶闔，天門也。淮南子曰『西方曰西極之山，閶闔之門』。」
		</region>
		<region typus="original" subtype="" id="16771" explains="">
載玉女而與之歸。
		</region>
		<region typus="comment" subtype="" id="16772" explains="16771">
【正義】張云：「玉女，青要、乘弋等也。」
		</region>
		<region typus="original" subtype="" id="16773" explains="">
舒閬風而搖集兮，
		</region>
		<region typus="comment" subtype="" id="16774" explains="16773">
【正義】張云：「閬風在崑崙閶闔之中。楚辭雲『登閬風而緤馬』也。」
		</region>
		<region typus="original" subtype="" id="16775" explains="">
亢烏騰而一止。
		</region>
		<region typus="comment" subtype="" id="16776" explains="16775">
【集解】漢書音義曰：「亢然高飛，如烏之騰也。」
		</region>
		<region typus="original" subtype="" id="16777" explains="">
低回陰山翔以紆曲兮，
		</region>
		<region typus="comment" subtype="" id="16778" explains="16777">
【正義】張云：「陰山在大崑崙西二千七百里。」
		</region>
		<region typus="original" subtype="" id="16779" explains="">
吾乃今目睹西王母鱇然白首。
		</region>
		<region typus="comment" subtype="" id="16780" explains="16779">
【集解】徐廣曰：「鱇音下沃反。」【索隱】鱇音鶴也。【正義】張云：「西王母，其狀如人，豹尾，虎齒，蓬鬢，鱇然白首。石城金穴，居其中。」
		</region>
		<region typus="original" subtype="" id="16781" explains="">
載勝而穴處兮，
		</region>
		<region typus="comment" subtype="" id="16782" explains="16781">
【集解】郭璞曰：「勝，玉勝也。」【正義】顏云：「勝，婦人首飾也，漢代謂之華勝也。」
		</region>
		<region typus="original" subtype="" id="16783" explains="">
亦幸有三足烏為之使。
		</region>
		<region typus="comment" subtype="" id="16784" explains="16783">
【正義】張云：「三足烏，青烏也。主為西王母取食，在昆墟之北。」
		</region>
		<region typus="original" subtype="" id="16785" explains="">
必長生若此而不死兮，雖濟萬世不足以喜。
		</region>
	</paragraph>
	<paragraph index="56">
		<region typus="original" subtype="" id="16786" explains="">
回車朅來兮，絕道不周，
		</region>
		<region typus="comment" subtype="" id="16787" explains="16786">
【集解】漢書音義曰：「不周山在崑崙東南。」
		</region>
		<region typus="original" subtype="" id="16788" explains="">
會食幽都。呼吸沆瀣餐朝霞兮，噍咀芝英兮嘰瓊華。
		</region>
		<region typus="comment" subtype="" id="16789" explains="16788">
【集解】徐廣曰：「嘰音祈，小食也。」駰案：韋昭曰「瓊華，玉英」。
		</region>
		<region typus="original" subtype="" id="16790" explains="">
嬐侵潯
		</region>
		<region typus="comment" subtype="" id="16791" explains="16790">
【集解】徐廣曰：「嬐音孅。」【索隱】漢書「嬐」作「僸」。僸，仰也，音襟。嬐音魚錦反。
		</region>
		<region typus="original" subtype="" id="16792" explains="">
而高縱兮，紛鴻涌而上厲。貫列缺之倒景兮，
		</region>
		<region typus="comment" subtype="" id="16793" explains="16792">
【集解】漢書音義曰：「列缺，天閃也。倒景，日在下。」
		</region>
		<region typus="original" subtype="" id="16794" explains="">
涉豐隆之滂沛。
		</region>
		<region typus="comment" subtype="" id="16795" explains="16794">
【正義】張云：「豐崇，雲師也，淮南子云『季春三月，豐崇乃出以將雨』。」案：豐崇將雲雨，故云「滂沛」。
		</region>
		<region typus="original" subtype="" id="16796" explains="">
馳游道而脩降兮，
		</region>
		<region typus="comment" subtype="" id="16797" explains="16796">
【正義】游，游車也。道，道車也。脩，長也。降，下也。
		</region>
		<region typus="original" subtype="" id="16798" explains="">
騖遺霧而遠逝。迫區中之隘陝兮，舒節出乎北垠。遺屯騎於玄闕兮，軼先驅於寒門。
		</region>
		<region typus="comment" subtype="" id="16799" explains="16798">
【集解】漢書音義曰：「玄闕，北極之山。寒門，天北門。」
		</region>
		<region typus="original" subtype="" id="16800" explains="">
下崢嶸而無地兮，上寥廓而無天。視眩眠而無見兮，聽惝恍而無聞。乘虛無而上假兮，超無友而獨存。
		</region>
		<region typus="comment" subtype="" id="16801" explains="16800">
【集解】徐廣曰：「假音古下反，至也。」
		</region>
	</paragraph>
	<paragraph index="57">
		<region typus="original" subtype="" id="16802" explains="">
相如既奏大人之頌，天子大說，飄飄有凌雲之氣，似游天地之間意。
		</region>
	</paragraph>
	<paragraph index="58">
		<region typus="original" subtype="" id="16803" explains="">
相如既病免，家居茂陵。天子曰：「司馬相如病甚，可往從悉取其書；若不然，後失之矣。」使所忠
		</region>
		<region typus="comment" subtype="" id="16804" explains="16803">
【索隱】張揖曰：「使者姓名，見食貨志。」【正義】姓所，名忠也。風俗通姓氏云：「漢書有諫大夫所忠氏。」
		</region>
		<region typus="original" subtype="" id="16805" explains="">
往，而相如已死，家無書。問其妻，對曰：「長卿固未嘗有書也。時時著書，人又取去，即空居。長卿未死時，為一卷書，曰有使者來求書，奏之。無他書。」其遺札書言封禪事，奏所忠。忠奏其書，天子異之。其書曰：
		</region>
	</paragraph>
	<paragraph index="59">
		<region typus="original" subtype="" id="16806" explains="">
伊上古之初肇，自昊穹兮生民，歷撰
		</region>
		<region typus="comment" subtype="" id="16807" explains="16806">
【集解】徐廣曰：「撰，一作『選』。」【索隱】歷選。文穎曰：「選，數之也。」
		</region>
		<region typus="original" subtype="" id="16808" explains="">
列辟，以迄於秦。率邇者踵武，
		</region>
		<region typus="comment" subtype="" id="16809" explains="16808">
【集解】徐廣曰：「率，循也。邇，近也。武，跡也。循省近世之遺迹。」【索隱】案：率，循也。邇，近也。言循覽近代之事，則繼跡可知也。
		</region>
		<region typus="original" subtype="" id="16810" explains="">
逖聽者風聲。
		</region>
		<region typus="comment" subtype="" id="16811" explains="16810">
【集解】徐廣曰：「逖，遠也。聽察遠古之風聲。」【索隱】風聲，風雅之聲。以言聽遠古之事，則著在風雅之聲也。
		</region>
		<region typus="original" subtype="" id="16812" explains="">
紛綸葳蕤，
		</region>
		<region typus="comment" subtype="" id="16813" explains="16812">
【索隱】紛綸威蕤。胡廣曰：「紛，亂也。綸，沒也。威蕤，委頓也。」張揖云：「亂濬。」
		</region>
		<region typus="original" subtype="" id="16814" explains="">
堙滅而不稱者，不可勝數也。續昭夏，崇號諡，略可道者七十有二君。
		</region>
		<region typus="comment" subtype="" id="16815" explains="16814">
【集解】漢書音義曰：「昭，明也。夏，大也。德明大，相繼封禪於泰山者七十有二人。」【索隱】七十有二君，韓詩外傳及封禪書皆然。
		</region>
		<region typus="original" subtype="" id="16816" explains="">
罔若淑而不昌，疇逆失而能存？
		</region>
		<region typus="comment" subtype="" id="16817" explains="16816">
【集解】徐廣曰：「若，順也。」駰案：韋昭曰「疇，誰也。言順善必昌，逆失必亡」。
		</region>
	</paragraph>
	<paragraph index="60">
		<region typus="original" subtype="" id="16818" explains="">
軒轅之前，遐哉邈乎，其詳不可得聞也。五三六經
		</region>
		<region typus="comment" subtype="" id="16819" explains="16818">
【索隱】胡廣云：「五，五帝也。三，三王也。六，六經也。」案：六經，詩、書、禮、樂、易、春秋也。
		</region>
		<region typus="original" subtype="" id="16820" explains="">
載籍之傳，維見可觀也。書曰「元首明哉，股肱良哉」。因斯以談，君莫盛於唐堯，臣莫賢於后稷。后稷創業於唐，公劉發跡於西戎，文王改制，爰周郅隆，
		</region>
		<region typus="comment" subtype="" id="16821" explains="16820">
【集解】徐廣曰：「『郅』蓋字誤。皇甫謐曰『王季徙郢』，故周書曰『維王季宅郢』。孟子稱『文王於畢郢』。或者『郅』字宜為『郢』乎？或為『胵』，北地有郁郅縣。胵，大也，音質。」駰案：漢書音義曰「郅，至也」。【索隱】爰，於，及也。郅，大也。隆，盛也。應劭曰「郅，至也」。樊光云：「郅，可見之大也」。徐及皇甫之說皆非也。以言文王改制，及周而大盛也。
		</region>
		<region typus="original" subtype="" id="16822" explains="">
大行越成，
		</region>
		<region typus="comment" subtype="" id="16823" explains="16822">
【集解】漢書音義曰：「行，道也。文王始開王業，改正朔，易服色，太平之道於是成矣。」【索隱】案：行，道也。越，於也。以言道德大行，於是而成之也。
		</region>
		<region typus="original" subtype="" id="16824" explains="">
而後陵夷衰微，千載無聲，
		</region>
		<region typus="comment" subtype="" id="16825" explains="16824">
【集解】徐廣曰：「周之王四海，千載之後聲教乃絕。」駰案：韋昭曰「無惡聲」。
		</region>
		<region typus="original" subtype="" id="16826" explains="">
豈不善始善終哉。然無異端，慎所由於前，謹遺教於後耳。故軌跡夷易，易遵也；湛恩濛涌，易豐也；憲度著明，易則也；垂統理順，易繼也。是以業隆於繦褓而崇冠於二後。
		</region>
		<region typus="comment" subtype="" id="16827" explains="16826">
【集解】漢書音義曰：「繦褓謂成王也。二後謂文、武也。周公負成王致太平，功德冠於文武者，道成法易故也。」
		</region>
		<region typus="original" subtype="" id="16828" explains="">
揆厥所元，終都攸卒，
		</region>
		<region typus="comment" subtype="" id="16829" explains="16828">
【集解】漢書音義曰：「都，於；卒，終也。」
		</region>
		<region typus="original" subtype="" id="16830" explains="">
未有殊尤絕跡可考於今者也。然猶躡梁父，登泰山，建顯號，施尊名。大漢之德，逢涌原泉，
		</region>
		<region typus="comment" subtype="" id="16831" explains="16830">
【集解】韋昭曰：「漢德逢涌如泉原也。」【索隱】逢源泉。張揖曰：「逢，遇也。喻其德盛若遇泉源之流也。」又作「峰」，讀曰烽。胡廣曰：「自此已下，論漢家之德也。」
		</region>
		<region typus="original" subtype="" id="16832" explains="">
沕潏漫衍，旁魄四塞，雲尃霧散，
		</region>
		<region typus="comment" subtype="" id="16833" explains="16832">
【集解】徐廣曰：「尃音布。」
		</region>
		<region typus="original" subtype="" id="16834" explains="">
上暢九垓，下溯八埏。
		</region>
		<region typus="comment" subtype="" id="16835" explains="16834">
【集解】徐廣曰：「音衍。」駰案：漢書音義曰「暢，達；垓，重也。溯，流也。埏音延，地之際也。言其德上達於九重之天，下流於地之八際也」。
		</region>
		<region typus="original" subtype="" id="16836" explains="">
懷生之類霑濡浸潤，協氣橫流，武節飄逝，邇陝游原，迥闊泳沫，
		</region>
		<region typus="comment" subtype="" id="16837" explains="16836">
【集解】漢書音義曰：「邇，近；原，本也。迥，遠；闊，廣也。泳，浮也。恩德比之於水，近者游其原，遠者浮其沫。」
		</region>
		<region typus="original" subtype="" id="16838" explains="">
首惡湮沒，闇昧昭晢，
		</region>
		<region typus="comment" subtype="" id="16839" explains="16838">
【集解】漢書音義曰：「始為惡者皆湮滅。闇昧，喻夷狄皆化。」
		</region>
		<region typus="original" subtype="" id="16840" explains="">
昆蟲凱澤，回首面內。
		</region>
		<region typus="comment" subtype="" id="16841" explains="16840">
【集解】韋昭曰：「面，向也。」
		</region>
		<region typus="original" subtype="" id="16842" explains="">
然後囿騶虞之珍群，徼麋鹿之怪獸，
		</region>
		<region typus="comment" subtype="" id="16843" explains="16842">
【集解】漢書音義曰：「徼，遮也。麋鹿得其奇怪者，謂獲白麟也。」
		</region>
		<region typus="original" subtype="" id="16844" explains="">
鰜一莖六穗於庖，
		</region>
		<region typus="comment" subtype="" id="16845" explains="16844">
【集解】徐廣曰：「鰜，瑞禾也。」駰案：漢書音義曰「謂嘉禾之米，於庖廚以供祭祀」。【索隱】鰜一莖六蕙。鄭玄云：「鰜，擇也。」說文云：「嘉禾一名鰜。」字林云：「禾一莖六蕙謂之鰜也。」
		</region>
		<region typus="original" subtype="" id="16846" explains="">
犧雙共抵之獸，
		</region>
		<region typus="comment" subtype="" id="16847" explains="16846">
【集解】徐廣曰：「抵音底。」駰案：漢書音義曰「犧，牲也。，角也。底，本也。武帝獲白麟，兩角共一本，因以為牲也」。
		</region>
		<region typus="original" subtype="" id="16848" explains="">
獲周餘珍收龜於岐，
		</region>
		<region typus="comment" subtype="" id="16849" explains="16848">
【集解】徐廣曰：「一作『放龜』。」駰案：漢書音義曰「餘珍，得周鼎也。岐，水名也」。【索隱】餘珍，案謂得周鼎也。
		</region>
		<region typus="original" subtype="" id="16850" explains="">
招翠黃乘龍於沼。
		</region>
		<region typus="comment" subtype="" id="16851" explains="16850">
【集解】漢書音義曰：「翠黃，乘黃也。龍翼馬身，黃帝乘之而登仙。言見乘黃而招呼之。禮樂志曰『訾黃其何不來下』。余吾渥窪水中出神馬，故曰乘龍於沼。」【索隱】服虔云：「龍翠色」。又云：「即乘黃也。乘四龍也」。周書云：「乘黃似狐，背上有兩角」也。
		</region>
		<region typus="original" subtype="" id="16852" explains="">
鬼神接靈圉，賓於間館。
		</region>
		<region typus="comment" subtype="" id="16853" explains="16852">
【集解】徐廣曰：「言至德與神明通接，故靈圉為賓旅於間館矣。」郭璞曰：「靈圉，仙人名也。」
		</region>
		<region typus="original" subtype="" id="16854" explains="">
奇物譎詭，俶儻窮變。欽哉，符瑞臻茲，猶以為薄，不敢道封禪。蓋周躍魚隕杭，休之以燎，
		</region>
		<region typus="comment" subtype="" id="16855" explains="16854">
【索隱】杭，舟也。胡廣云：「武王渡河，白魚入於王舟，俯取以燎。隕，墜之於舟中也。」
		</region>
		<region typus="original" subtype="" id="16856" explains="">
微夫斯之為符也，以登介丘，不亦恧乎！
		</region>
		<region typus="comment" subtype="" id="16857" explains="16856">
【集解】漢書音義曰：「介，大；丘，山也。言周以白魚為瑞，登太山封禪，不亦慚乎！」
		</region>
		<region typus="original" subtype="" id="16858" explains="">
進讓之道，其何爽與？
		</region>
		<region typus="comment" subtype="" id="16859" explains="16858">
【集解】徐廣曰：「爽，差異也。」駰案：漢書音義曰「進，周也。讓，漢也。言周未可封禪而封禪為進，漢可封禪而不封禪為讓也」。【索隱】何其爽與。爽猶差也。言周未可封而封，漢可封而不封，為進讓之道皆差之也。
		</region>
	</paragraph>
	<paragraph index="61">
		<region typus="original" subtype="" id="16860" explains="">
於是大司馬進曰：「陛下仁育群生，義征不憓，
		</region>
		<region typus="comment" subtype="" id="16861" explains="16860">
【集解】漢書音義曰：「大司馬，上公也，故先進議。憓音惠，順也。」
		</region>
		<region typus="original" subtype="" id="16862" explains="">
諸夏樂貢，百蠻執贄，德侔往初，功無與二，休烈浹洽，符瑞眾變，期應紹至，不特創見。
		</region>
		<region typus="comment" subtype="" id="16863" explains="16862">
【集解】徐廣曰：「不但初顯符瑞而已，蓋將終以封禪之事。」【索隱】文穎曰：「不獨一物，造次見之。」胡廣云：「符瑞眾多，應期相繼而至也。」
		</region>
		<region typus="original" subtype="" id="16864" explains="">
意者泰山、梁父設壇場望幸，
		</region>
		<region typus="comment" subtype="" id="16865" explains="16864">
【索隱】設壇場望幸華。案：諸本或作「望華蓋」。華蓋，星名，在紫微太帝之上。今言望華蓋、太帝耳。且言設壇場望幸者，望聖帝之臨幸也，義亦兩通。而孟康、服虔注本皆云：「望幸」下有「華」字，而摯虞流別集則唯云：「望幸」，當是也，於義易通。直以後人見「幸」下有「蓋」字，又「幸」字似「華」字，因疑惑，遂定「華」字，使之誤也。
		</region>
		<region typus="original" subtype="" id="16866" explains="">
蓋號以況榮，
		</region>
		<region typus="comment" subtype="" id="16867" explains="16866">
【集解】徐廣曰：「以況受上天之榮為名號。」【索隱】案：文穎曰「蓋，合也。言考合前代之君，揆其榮而相比況而為號也」。大顏云：「蓋，語辭也。言蓋欲紀功立號，受天之況賜榮名也」。於義為愜。然其文云：「蓋」，詞義典質，又上與「幸」字連文，致令有「華蓋」之謬也。
		</region>
		<region typus="original" subtype="" id="16868" explains="">
上帝垂恩儲祉，將以薦成，
		</region>
		<region typus="comment" subtype="" id="16869" explains="16868">
【集解】徐廣曰：「以眾瑞物初至封禪處，薦之上天，告成功也。」【索隱】薦，案漢書作「慶」，義亦通也。
		</region>
		<region typus="original" subtype="" id="16870" explains="">
陛下謙讓而弗發也。挈三神之驩，
		</region>
		<region typus="comment" subtype="" id="16871" explains="16870">
【集解】徐廣曰：「挈猶言垂也。」駰案：韋昭曰「挈，缺也。三神，上帝、泰山、梁父也」。【索隱】案：徐氏云：「挈猶垂」，非也。應劭作「絕」，李奇、韋昭作「闕」，意亦不遠。三神，韋昭以為上帝、太山、梁父，如淳謂地祇、天神、山嶽也。
		</region>
		<region typus="original" subtype="" id="16872" explains="">
缺王道之儀，群臣恧焉。或謂且天為質闇，珍符固不可辭；
		</region>
		<region typus="comment" subtype="" id="16873" explains="16872">
【集解】漢書音義曰：「言天道質昧，以符瑞見意，不可辭讓也。」【索隱】孟康曰：「言天道質昧，以符瑞見意，不可辭讓也。」
		</region>
		<region typus="original" subtype="" id="16874" explains="">
若然辭之，是泰山靡記而梁父靡幾也。
		</region>
		<region typus="comment" subtype="" id="16875" explains="16874">
【集解】漢書音義曰：「太山之上無所表記，梁父壇場無所庶幾。」【索隱】案：幾音冀。
		</region>
		<region typus="original" subtype="" id="16876" explains="">
亦各並時而榮，咸濟世而屈，
		</region>
		<region typus="comment" subtype="" id="16877" explains="16876">
【集解】漢書音義曰：「屈，絕之也。言古帝王但作一時之榮，畢代而絕也。」【索隱】言自古封禪之帝王，是各並時而榮貴，咸有濟代之勛；而屈者，謂言抑屈總不封禪，使說者尚何稱述於後代也，如上文云：「七十二君」者哉？
		</region>
		<region typus="original" subtype="" id="16878" explains="">
說者尚何稱於後，
		</region>
		<region typus="comment" subtype="" id="16879" explains="16878">
【集解】徐廣曰：「若無封禪之遺迹，則榮盡於當時，至於歷世之後，人何所述？」
		</region>
		<region typus="original" subtype="" id="16880" explains="">
而雲七十二君乎？夫修德以錫符，奉符以行事，不為進越。
		</region>
		<region typus="comment" subtype="" id="16881" explains="16880">
【索隱】文穎曰：「越，逾也。不為苟進逾禮也。」
		</region>
		<region typus="original" subtype="" id="16882" explains="">
故聖王弗替，而修禮地祇，謁款天神，
		</region>
		<region typus="comment" subtype="" id="16883" explains="16882">
【集解】漢書音義曰：「款，誠也。謁告之報誠也。」
		</region>
		<region typus="original" subtype="" id="16884" explains="">
勒功中嶽，以彰至尊，舒盛德，發號榮，受厚福，以浸黎民也。皇皇哉斯事！天下之壯觀，王者之丕業，不可貶也。原陛下全之。而後因雜薦紳先生之略術，使獲燿日月之末光絕炎，以展采錯事，
		</region>
		<region typus="comment" subtype="" id="16885" explains="16884">
【集解】徐廣曰：「錯音厝。」駰案：漢書音義曰「采，官也。使諸儒記功著業，得睹日月末光殊絕之用，以展其官職，設厝其事業者也」。
		</region>
		<region typus="original" subtype="" id="16886" explains="">
猶兼正列其義，校飭厥文，作春秋一藝，
		</region>
		<region typus="comment" subtype="" id="16887" explains="16886">
【集解】徐廣曰：「校，一作『祓』。祓猶拂也，音廢也。」駰案：漢書音義曰「春秋者，正天時，列人事，諸儒既得展事業，因兼正天時，列人事，敘述大義為一經」。
		</region>
		<region typus="original" subtype="" id="16888" explains="">
將襲舊六為七，
		</region>
		<region typus="comment" subtype="" id="16889" explains="16888">
【集解】韋昭曰：「今漢書增一，仍舊六為七也。」
		</region>
		<region typus="original" subtype="" id="16890" explains="">
攄之無窮，
		</region>
		<region typus="comment" subtype="" id="16891" explains="16890">
【集解】徐廣曰：「攄，一作『臚』。臚，敘也。」【索隱】廣雅云：「攄，張舒也。」
		</region>
		<region typus="original" subtype="" id="16892" explains="">
俾萬世得激清流，揚微波，蜚英聲，騰茂實。
		</region>
		<region typus="comment" subtype="" id="16893" explains="16892">
【索隱】胡廣曰：「飛揚英華之聲，騰馳茂盛之實也。」
		</region>
		<region typus="original" subtype="" id="16894" explains="">
前聖之所以永保鴻名而常為稱首者用此，
		</region>
		<region typus="comment" subtype="" id="16895" explains="16894">
【索隱】案：謂用此封禪。
		</region>
		<region typus="original" subtype="" id="16896" explains="">
宜命掌故悉奏其義而覽焉。」
		</region>
		<region typus="comment" subtype="" id="16897" explains="16896">
【集解】漢書音義曰：「掌故，太史官屬，主故事也。」
		</region>
	</paragraph>
	<paragraph index="62">
		<region typus="original" subtype="" id="16898" explains="">
於是天子沛然改容，曰：「愉乎，朕其試哉！」乃遷思回慮，總公卿之議，詢封禪之事，詩大澤之博，廣符瑞之富。
		</region>
		<region typus="comment" subtype="" id="16899" explains="16898">
【集解】漢書音義曰：「詩，歌詠功德也，下四章之頌也。大澤之博，謂『自我天覆，雲之油油』。廣符瑞之富，謂『斑斑之獸』以下三章，言符瑞廣大富饒也。」
		</region>
		<region typus="original" subtype="" id="16900" explains="">
乃作頌曰：
		</region>
	</paragraph>
	<paragraph index="63">
		<region typus="original" subtype="" id="16901" explains="">
自我天覆，雲之油油。
		</region>
		<region typus="comment" subtype="" id="16902" explains="16901">
【集解】漢書音義曰：「油油，雲行貌。孟子曰『油然作雲，沛然下雨』。」甘露時雨，厥壤可游。滋液滲漉，【集解】徐廣曰：「滲音色廕反。」【索隱】案：說文云：「滲漉，水下流之濬也」。何生不育；嘉自我天覆，雲之油油。
		</region>
		<region typus="original" subtype="" id="16903" explains="">
甘露時雨，厥壤可游。滋液滲漉，何生不育；嘉穀六穗，我穡曷蓄。
		</region>
		<region typus="comment" subtype="" id="16904" explains="16903">
【集解】徐廣曰：「何所畜邪？畜嘉穀。」
		</region>
	</paragraph>
	<paragraph index="64">
		<region typus="original" subtype="" id="16905" explains="">
非唯雨之，又潤澤之；非唯濡之，氾尃濩之。萬物熙熙，懷而慕思。名山非唯雨之，又潤澤之；非唯濡之，氾尃濩之。
		</region>
		<region typus="comment" subtype="" id="16906" explains="16905">
【集解】徐廣曰：「古『布』字作『尃』。」【索隱】胡廣曰：「氾，普也。言雨澤非偏於我，普遍布散，無所不濩之也。」
		</region>
		<region typus="original" subtype="" id="16907" explains="">
萬物熙熙，懷而慕思。名山顯位，望君之來。
		</region>
		<region typus="comment" subtype="" id="16908" explains="16907">
【集解】韋昭曰：「名山，大山也。顯位，封禪也。」
		</region>
		<region typus="original" subtype="" id="16909" explains="">
君乎君乎，侯不邁哉！
		</region>
		<region typus="comment" subtype="" id="16910" explains="16909">
【索隱】李奇云：「侯，何也。言君何不行封禪之事也。」案：邁訓行也。如淳云：「侯，維也」。主
		</region>
	</paragraph>
	<paragraph index="65">
		<region typus="original" subtype="" id="16911" explains="">
般般之獸，樂我君囿；白質黑章，其儀可；旼々睦睦，君子之般般之獸，
		</region>
		<region typus="comment" subtype="" id="16912" explains="16911">
【索隱】案：般般，文彩之濬也，音班。胡廣曰「謂騶虞也」。
		</region>
		<region typus="original" subtype="" id="16913" explains="">
樂我君囿；白質黑章，其儀可；旼旼睦睦，君子之能。
		</region>
		<region typus="comment" subtype="" id="16914" explains="16913">
【集解】徐廣曰：「旼音旻，和貌也。能，一作『態』。」駰案：漢書音義曰「旻和穆敬，言和且敬，有似君子」。索隱旼音旻。
		</region>
		<region typus="original" subtype="" id="16915" explains="">
蓋聞其聲，今觀其來。厥塗靡蹤，天瑞之徵。
		</region>
		<region typus="comment" subtype="" id="16916" explains="16915">
【集解】徐廣曰：「其所來路非有跡，蓋自天降瑞，不行而至也。」
		</region>
		<region typus="original" subtype="" id="16917" explains="">
茲亦於舜，虞氏以興。
		</region>
		<region typus="comment" subtype="" id="16918" explains="16917">
【索隱】文穎曰：「舜百獸率舞，則騶虞亦在其中者已。」
		</region>
	</paragraph>
	<paragraph index="66">
		<region typus="original" subtype="" id="16919" explains="">
濯濯之麟，
		</region>
		<region typus="comment" subtype="" id="16920" explains="16919">
【索隱】詩人云「麀鹿濯濯」，注云「濯濯，嬉遊濬」也。游彼靈畤。孟【集解】漢書音義曰：「武帝祠五畤，獲白麟，故言游靈畤。」冬十月，君俎郊祀。馳我君輿，帝以享祉。三濯濯之麟，
		</region>
		<region typus="original" subtype="" id="16921" explains="">
游彼靈畤。孟冬十月，君俎郊祀。馳我君輿，帝以享祉。三代之前，蓋未嘗有。
		</region>
	</paragraph>
	<paragraph index="67">
		<region typus="original" subtype="" id="16922" explains="">
宛宛黃龍，
		</region>
		<region typus="comment" subtype="" id="16923" explains="16922">
【索隱】胡廣曰：「屈伸也。」
		</region>
		<region typus="original" subtype="" id="16924" explains="">
興德而升；采色炫燿，熿炳煇煌。
		</region>
		<region typus="comment" subtype="" id="16925" explains="16924">
【集解】徐廣曰：「熿音晃。煇音魂。」
		</region>
		<region typus="original" subtype="" id="16926" explains="">
正陽顯見，
		</region>
		<region typus="comment" subtype="" id="16927" explains="16926">
【索隱】文穎曰：「陽，明也。謂南面受朝也。」
		</region>
		<region typus="original" subtype="" id="16928" explains="">
於傳載之，雲受命所乘。
		</region>
		<region typus="comment" subtype="" id="16929" explains="16928">
【索隱】如淳云：「書傳所載，揆其比類，以為漢土德，黃龍為之應，見之於成紀，故云受命所乘也。」
		</region>
	</paragraph>
	<paragraph index="68">
		<region typus="original" subtype="" id="16930" explains="">
厥之有章，不必諄諄。
		</region>
		<region typus="comment" subtype="" id="16931" explains="16930">
【集解】徐廣曰：「諄，止純反。告之丁寧。」駰案：漢書音義曰「天之所命，表以符瑞，章明其德，不必諄諄然有語言也。
		</region>
		<region typus="original" subtype="" id="16932" explains="">
依類託寓，諭以封巒。
		</region>
		<region typus="comment" subtype="" id="16933" explains="16932">
【集解】漢書音義曰：「寓，寄也。巒，山也。言依事類託寄，以喻封禪者。」
		</region>
	</paragraph>
	<paragraph index="69">
		<region typus="original" subtype="" id="16934" explains="">
披藝觀之，天人之際已交，上下相發允答。聖王之德，兢兢翼翼也。故曰「興必慮衰，安必思危」。是以湯武至尊嚴，不失肅祗；舜在假典，
		</region>
		<region typus="comment" subtype="" id="16935" explains="16934">
【集解】徐廣曰：「假，大也。」
		</region>
		<region typus="original" subtype="" id="16936" explains="">
顧省厥遺：此之謂也。
		</region>
	</paragraph>
	<paragraph index="70">
		<region typus="original" subtype="" id="16937" explains="">
司馬相如既卒
		</region>
		<region typus="comment" subtype="" id="16938" explains="16937">
【集解】徐廣曰：「元狩五年也。」
		</region>
		<region typus="original" subtype="" id="16939" explains="">
五歲，天子始祭后土。八年而遂先禮中嶽，
		</region>
		<region typus="comment" subtype="" id="16940" explains="16939">
【正義】嵩高也，在洛州陽城縣西北二十二里。
		</region>
		<region typus="original" subtype="" id="16941" explains="">
封於太山，
		</region>
		<region typus="comment" subtype="" id="16942" explains="16941">
【正義】在兗州博城縣西北三十里。
		</region>
		<region typus="original" subtype="" id="16943" explains="">
至梁父禪肅然。
		</region>
		<region typus="comment" subtype="" id="16944" explains="16943">
【集解】徐廣曰：「小山，在泰山下趾東北。」
		</region>
	</paragraph>
	<paragraph index="71">
		<region typus="original" subtype="" id="16945" explains="">
相如他所著，若遺平陵侯
		</region>
		<region typus="comment" subtype="" id="16946" explains="16945">
【集解】徐廣曰：「蘇建也。」
		</region>
		<region typus="original" subtype="" id="16947" explains="">
書、與五公子相難、草木書篇不採，采其尤著公卿者雲。
		</region>
	</paragraph>
	<paragraph index="72">
		<region typus="original" subtype="" id="16948" explains="">
太史公曰：春秋推見至隱，
		</region>
		<region typus="comment" subtype="" id="16949" explains="16948">
【集解】韋昭曰：「推見事至於隱諱，謂若晉文召天子，經言『狩河陽』之屬。」【索隱】李奇曰：「隱猶微也。言其義彰而文微，若隱公見弒，而經不書，諱之。」韋昭曰：「推見事至於隱諱，謂若晉文召天子，經言『狩河陽』之屬。」
		</region>
		<region typus="original" subtype="" id="16950" explains="">
易本隱之以顯，
		</region>
		<region typus="comment" subtype="" id="16951" explains="16950">
【集解】韋昭曰：「易本隱微妙，出為人事乃顯著也。」【索隱】韋昭曰：「易本陰陽之微妙，出為人事乃更昭著也。」虞喜志林曰：「春秋以人事通天道，是推見以至隱也。易以天道接人事，是本隱以之明顯也。」
		</region>
		<region typus="original" subtype="" id="16952" explains="">
大雅言王公大人而德逮黎庶，
		</region>
		<region typus="comment" subtype="" id="16953" explains="16952">
【集解】韋昭曰：「先言王公大人之德，乃後及眾庶也。」【索隱】文穎曰：「大雅先言大人王公之德，後及眾庶。」
		</region>
		<region typus="original" subtype="" id="16954" explains="">
小雅譏小己之得失，其流及上。
		</region>
		<region typus="comment" subtype="" id="16955" explains="16954">
【集解】韋昭曰：「小雅之人志狹小，先道己之憂苦，其流乃及上政之得失者。」【索隱】文穎曰：「小雅之人材志狹小，先道己之憂苦，其末流及上政之得失也。故禮緯雲小雅譏己得失，及之於上也。」
		</region>
		<region typus="original" subtype="" id="16956" explains="">
所以言雖外殊，其合德一也。相如雖多虛辭濫說，然其要歸引之節儉，此與詩之風諫何異。楊雄以為靡麗之賦，勸百風一，猶馳騁鄭衛之聲，曲終而奏雅，不已虧乎？余采其語可論者著於篇。
		</region>
	</paragraph>
	<paragraph index="73">
		<region typus="summary" subtype="" id="16957" explains="">
隱述贊曰：「相如縱誕，竊貲卓氏。其學無方，其才足倚。子虛過吒，上林非侈。駰馬還邛，百金獻伎。惜哉封禪，遺文卓爾。」
		</region>
	</paragraph>
</text>
