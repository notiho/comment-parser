<?xml version='1.0' encoding='UTF-8'?>
<text title="史記三家注" section="孝武本紀第十二" juan="12" original_title="史記">
	<paragraph index="0">
		<region typus="original" subtype="title" id="6070" explains="">
史記三家注 孝武本紀第十二
		</region>
	</paragraph>
	<paragraph index="1">
		<region typus="summary" subtype="" id="6071" explains="">
集解】駰案太史公自序曰：「作今上本紀」，又其述事皆云「今上」，「今天子」，或有言「孝武帝」者，悉後人所定也。張晏曰：「武紀，褚先生補作也。褚先生名少孫，漢博士。」【索隐】按：褚先生補史記，合集武帝事以編年，今止取封禪書補之，信其才之薄也。張晏云「褚先生潁川人，仕元成間」。韋稜云「褚顗家傳褚少孫，梁相褚大弟之孫，宣帝時爲爲博士，寓居沛，事大儒王式，故號『先生』，續太史公書」。阮孝緒亦以爲然。
		</region>
	</paragraph>
	<paragraph index="2">
		<region typus="original" subtype="" id="6072" explains="">
孝武皇帝者，
		</region>
		<region typus="comment" subtype="" id="6073" explains="6072">
【集解】駰案漢書音義曰：「諱徹。」【正義】諡法云：「克定禍亂曰武。」
		</region>
		<region typus="original" subtype="" id="6074" explains="">
孝景中子也。
		</region>
		<region typus="comment" subtype="" id="6075" explains="6074">
【索隱】按：景十三王傳廣川王已上皆是武帝兄，自河間王德以至廣川，凡有八人，則武帝第九也。
		</region>
		<region typus="original" subtype="" id="6076" explains="">
母曰王太后。孝景四年，以皇子爲膠東王。孝景七年，栗太子廢爲臨江王，以膠東王爲太子。孝景十六年崩，太子即位，爲孝武皇帝。
		</region>
		<region typus="comment" subtype="" id="6077" explains="6076">
【集解】張晏曰：「武帝以景帝元年生，七歲爲太子，爲太子十歲而景帝崩，时年十六矣。」
		</region>
		<region typus="original" subtype="" id="6078" explains="">
孝武皇帝初即位，尤敬鬼神之祀。
		</region>
	</paragraph>
	<paragraph index="3">
		<region typus="original" subtype="" id="6079" explains="">
元年，漢興已六十餘歲矣，
		</region>
		<region typus="comment" subtype="" id="6080" explains="6079">
【集解】徐廣曰：「六十七年，歲在辛丑。」
		</region>
		<region typus="original" subtype="" id="6081" explains="">
天下乂安，薦紳之屬
		</region>
		<region typus="comment" subtype="" id="6082" explains="6081">
【索隱】薦音搢。搢，挺也。言挺笏於紳帶之間，事出禮内則。今作「薦」者，古字假借爾。漢書作「缙紳」。
		</region>
		<region typus="original" subtype="" id="6083" explains="">
皆望天子封禪改正度也。而上鄉儒術，招賢良，趙綰、王臧等以文學爲公卿，欲議古立明堂城南，以朝諸侯。
		</region>
		<region typus="comment" subtype="" id="6084" explains="6083">
【索隱】城南，長安城南門外也。《關中記》云明堂在長安城門外，杜門之西。
		</region>
		<region typus="original" subtype="" id="6085" explains="">
草巡狩封禪改歷服色，事未就，會竇太后治黄老言，不好儒術，使人微得趙綰等姦利事，
		</region>
		<region typus="comment" subtype="" id="6086" explains="6085">
【集解】徐廣曰：「纖微伺察之。」
		</region>
		<region typus="original" subtype="" id="6087" explains="">
召案綰、臧，綰、臧自殺，
		</region>
		<region typus="comment" subtype="" id="6088" explains="6087">
【正義】漢書孝武帝二年，御史大夫趙綰坐請無奏事太皇太后，及郎中令王臧皆下獄，自殺。應劭云：「王臧儒者，欲立明堂、辟雍，太后素好黄老術，非薄六經，因故絕奏事太后，太后怒，故令自殺。」
		</region>
		<region typus="original" subtype="" id="6089" explains="">
諸所興爲者皆廢。
		</region>
	</paragraph>
	<paragraph index="4">
		<region typus="original" subtype="" id="6090" explains="">
後六年，竇太后崩。其明年，上徵文學之士公孫弘等。
		</region>
	</paragraph>
	<paragraph index="5">
		<region typus="original" subtype="" id="6091" explains="">
明年，上初至雍，郊見五畤。
		</region>
		<region typus="comment" subtype="" id="6092" explains="6091">
【正義】畤音止。括地志云：「漢五帝畤在岐州雍縣南。」孟康云：「畤者，神靈之所止。」案：五畤者鄜畤、密畤、吳陽畤、北畤。先是秦文公作鄜畤，祭白帝；秦宣公作密畤，祭青帝；秦靈公作吳陽上畤，祭皇帝，下畤，祭赤帝；漢高祖作北畤，祭黑帝：是五畤也。
		</region>
		<region typus="original" subtype="" id="6093" explains="">
後常三歲一郊。是時上求神君，舍之上林中蹏氏觀。
		</region>
		<region typus="comment" subtype="" id="6094" explains="6093">
【集解】徐廣曰：「蹏音蹄。」【索隱】鄒誕生音，斯觀名也。
		</region>
		<region typus="original" subtype="" id="6095" explains="">
神君者，長陵女子，以子死悲哀，故見神於先後宛若。
		</region>
		<region typus="comment" subtype="" id="6096" explains="6095">
【集解】孟康曰：「產乳而死。兄弟妻相謂『先後』。宛若，字。」【索隱】鄒誕生音，先後並去聲，即今妯娌也。韋昭云先姒後娣，宛音冤。
		</region>
		<region typus="original" subtype="" id="6097" explains="">
宛若祠之其室，民多往祠，平原君往祠。
		</region>
		<region typus="comment" subtype="" id="6098" explains="6097">
【集解】徐廣曰：「武帝外祖母也。」駰案：蔡邕曰「異姓婦人以恩澤封者曰君，儀比長公主」。【索隱】案：徐云武帝外祖母，則是臧兒也。
		</region>
		<region typus="original" subtype="" id="6099" explains="">
其後子孫以尊顯。及武帝即位，則厚禮置祠之内中，聞其言，不見其人云。
		</region>
	</paragraph>
	<paragraph index="6">
		<region typus="original" subtype="" id="6100" explains="">
是時而李少君亦以祠竈、卻老方見上，
		</region>
		<region typus="comment" subtype="" id="6101" explains="6100">
【集解】李奇曰：「食穀道引。或曰辟穀不食之道。」【索隱】如淳云：「祠竈可以致福。」案：禮竈者，老婦之祭，盛於盆，尊於瓶。說文周禮以竈祠祝融。淮南子炎帝作火官，死爲竈神。司馬彪注莊子云：「浩，竈神也，如美女，衣赤。」李弘範音誥。
		</region>
		<region typus="original" subtype="" id="6102" explains="">
上尊之。少君者，故深澤侯，
		</region>
		<region typus="comment" subtype="" id="6103" explains="6102">
【集解】徐廣曰：「姓趙，景帝時絕封。」
		</region>
		<region typus="original" subtype="" id="6104" explains="">
入以主方。
		</region>
		<region typus="comment" subtype="" id="6105" explains="6104">
【集解】徐廣曰：「進納於天子而主方。一云侯人主方。」駰案：如淳曰「侯家人主方药者也」。
		</region>
		<region typus="original" subtype="" id="6106" explains="">
匿其年及所生長，常自謂七十，能使物，卻老。
		</region>
		<region typus="comment" subtype="" id="6107" explains="6106">
【集解】如淳曰：「物，鬼物也。」瓚曰：「物，藥物也。」
		</region>
		<region typus="original" subtype="" id="6108" explains="">
其游以方遍諸侯。無妻子。人聞其能使物及不死，更饋遺之，常餘金錢帛衣食。人皆以爲不治產業而饒給，又不知其何所人，愈信，爭事之。少君資好方，善爲巧發奇中。
		</region>
		<region typus="comment" subtype="" id="6109" explains="6108">
【集解】如淳曰：「時時發言有所中也。」
		</region>
		<region typus="original" subtype="" id="6110" explains="">
嘗從武安侯飲，
		</region>
		<region typus="comment" subtype="" id="6111" explains="6110">
【索隱】服虔云：「田蚡也。」韋昭云：「武安屬魏郡。」
		</region>
		<region typus="original" subtype="" id="6112" explains="">
坐中有年九十餘老人，少君乃言與其大父游射處，老人爲兒時從其大父行，識其處，一坐盡驚。少君見上，上有故銅器，問少君。少君曰：「此器齊桓公十年陳於栢寢。」
		</region>
		<region typus="comment" subtype="" id="6113" explains="6112">
【集解】服虔曰：「地名，有臺也。」瓚曰：「晏子書栢寢，臺名也。」【正義】括地志云：「栢寢臺在青州千乘縣東北二十一里。韓子云：『景公與晏子游於少海，登栢寢之臺而望其國。』公曰：『美哉堂乎，後代孰將有此？』晏子云：其『田氏乎？』公曰：『寡人有國而田氏家，奈何？』对曰：『奪之，則近賢遠不肖，治其煩亂，輕其刑罰，助窮乏，恤孤寡，行恩惠，崇節儉，雖十田氏其如堂何！』即此也。」
		</region>
		<region typus="original" subtype="" id="6114" explains="">
已而案其刻，果齊桓公器。一宫盡駭，以少君爲神，數百歲人也。
		</region>
	</paragraph>
	<paragraph index="7">
		<region typus="original" subtype="" id="6115" explains="">
少君言於上曰：「祠竈則致物，致物而丹砂可化爲黄金，黄金成以爲飲食器則益壽，益壽而海中蓬萊僊者可見，見之以封禪則不死，黄帝是也。臣嘗游海上，見安期生，
		</region>
		<region typus="comment" subtype="" id="6116" explains="6115">
【索隱】服虔曰：「古之真人。」
		</region>
		<region typus="original" subtype="" id="6117" explains="">
食巨棗，大如瓜。安期生僊者，通蓬萊中，合則見人，不合則隱。」於是天子始親祠竈，而遣方士入海求蓬萊安期生之屬，而事化丹砂諸藥齊爲黄金矣。
		</region>
		<region typus="comment" subtype="" id="6118" explains="6117">
【索隱】齊音分劑之劑。
		</region>
	</paragraph>
	<paragraph index="8">
		<region typus="original" subtype="" id="6119" explains="">
居久之，李少君病死，天子以爲化去不死也，而使黄錘、
		</region>
		<region typus="comment" subtype="" id="6120" explains="6119">
【集解】韋昭曰：「人姓名。」【正義】音直僞反。
		</region>
		<region typus="original" subtype="" id="6121" explains="">
史寬舒受其方。
		</region>
		<region typus="comment" subtype="" id="6122" explains="6121">
【集解】駰案漢書音義曰：「二人皆方士。」
		</region>
		<region typus="original" subtype="" id="6123" explains="">
求蓬萊安期生莫能得，而海上燕齊怪迂之方士多相效，更言神事矣。
		</region>
	</paragraph>
	<paragraph index="9">
		<region typus="original" subtype="" id="6124" explains="">
亳人薄誘忌
		</region>
		<region typus="comment" subtype="" id="6125" explains="6124">
【集解】徐廣曰：「一云亳人謬忌也。」【索隱】亳，山陽縣名。姓謬，名忌，居亳，故下稱薄忌。此文則衍「薄」字，而「謬」又誤作「誘」也。
		</region>
		<region typus="original" subtype="" id="6126" explains="">
奏祠泰一方，曰：「天神貴者泰一，
		</region>
		<region typus="comment" subtype="" id="6127" explains="6126">
【索隱】案：樂汁微圖云「紫微宫北極天一太一」。宋均以爲天一、太一，北極之别名。春秋緯云「紫宫，天皇曜魄寶之所理也」。
		</region>
		<region typus="original" subtype="" id="6128" explains="">
泰一佐曰五帝。
		</region>
		<region typus="comment" subtype="" id="6129" explains="6128">
【正義】五帝，五天帝也。春秋緯云「蒼帝靈威仰，赤帝赤熛怒，白帝白招拒，黑帝叶光紀，黄帝含樞紐」。尚書帝命驗云「蒼帝名靈威仰，赤帝名文祖，黄帝名神斗，白帝名顯紀，黑帝名玄矩」。佐者，謂配祭也。
		</region>
		<region typus="original" subtype="" id="6130" explains="">
古者天子以春秋祭泰一東南郊，用太牢具，七日，
		</region>
		<region typus="comment" subtype="" id="6131" explains="6130">
【集解】徐廣曰：「一云日一太牢具，七日。」
		</region>
		<region typus="original" subtype="" id="6132" explains="">
爲壇開八通之鬼道。」於是天子令太祝立其祠長安東南郊，常奉祠如忌方。其後人有上書，言「古者天子三年一用太牢具祠神三一：天一，地一，泰一」。天子許之，令太祝領祠之忌泰一壇上，如其方。後人复有上書，言「古者天子常以春秋解祠，祠黄帝用一梟破鏡；
		</region>
		<region typus="comment" subtype="" id="6133" explains="6132">
【集解】孟康曰：「梟，鳥名，食母。破鏡，兽名，食父。黄帝欲絕其類，使百物祠皆用之。破鏡如貙而虎眼。或云直用破鏡。」如淳曰：「漢使東郡送梟，五月五日爲梟羹以賜百官。以惡鳥，故食之。」
		</region>
		<region typus="original" subtype="" id="6134" explains="">
冥羊
		</region>
		<region typus="comment" subtype="" id="6135" explains="6134">
【集解】服虔曰：「神名也。」
		</region>
		<region typus="original" subtype="" id="6136" explains="">
用羊；祠馬行
		</region>
		<region typus="comment" subtype="" id="6137" explains="6136">
【正義】神名。
		</region>
		<region typus="original" subtype="" id="6138" explains="">
用一青牡馬；泰一、皋山山君、地長
		</region>
		<region typus="comment" subtype="" id="6139" explains="6138">
【正義】丁丈反。三並神名。
		</region>
		<region typus="original" subtype="" id="6140" explains="">
用牛；武夷君
		</region>
		<region typus="comment" subtype="" id="6141" explains="6140">
【正義】神名。
		</region>
		<region typus="original" subtype="" id="6142" explains="">
用乾魚；陰陽使者以一牛
		</region>
		<region typus="comment" subtype="" id="6143" explains="6142">
【集解】駰案漢書音義曰：「陰陽之神也。」
		</region>
		<region typus="original" subtype="" id="6144" explains="">
令祠官領之如其方，而祠於忌泰一壇旁。
		</region>
	</paragraph>
	<paragraph index="10">
		<region typus="original" subtype="" id="6145" explains="">
其後，天子苑有白鹿，以其皮爲幣，
		</region>
		<region typus="comment" subtype="" id="6146" explains="6145">
【索隱】案：食货志皮幣以白鹿皮方尺，缘以缋，以薦璧，得以黄金一斤代之。又漢律皮幣率鹿皮方尺，直黄金一斤。
		</region>
		<region typus="original" subtype="" id="6147" explains="">
以發瑞應，造白金焉。
		</region>
		<region typus="comment" subtype="" id="6148" explains="6147">
【索隱】案：食货志白金三品，各有差也。【正義】白金三品，武帝所铸也。如淳曰：「杂铸银锡爲白金也。」平准書云：「造银锡爲白金。以爲天用莫如龙，地用莫如馬，人用莫如龟，故曰白金三品。其一曰重八两，圆之，其文龙，名曰白选，直三千；二曰重差小，方之，其文馬，直五百；三曰复小，隋之，其文龟，直三百。」錢譜云：「白金第一，其形圆如錢，肉好圆，文爲一龙。白银第二，其形方小長，肉好亦小長，好上下文爲二馬。白银第三，其形似龟，肉好小，是文爲龟甲也。」
		</region>
	</paragraph>
	<paragraph index="11">
		<region typus="original" subtype="" id="6149" explains="">
其明年，郊雍，獲一角兽，若麃然。
		</region>
		<region typus="comment" subtype="" id="6150" explains="6149">
【集解】韋昭曰：「楚人謂麋爲麃。」【索隱】麃音步交反。韋昭曰「体若麕而一角，春秋所謂『有麕而角』是也。楚人謂麋爲麃」。又周書王會云麃者若鹿。尔雅云麋，大鹿也，牛尾一角。郭璞云漢武獲一角兽若麃，謂之麟是也。
		</region>
		<region typus="original" subtype="" id="6151" explains="">
有司曰：「陛下肃祗郊祀，上帝报享，锡一角兽，盖麟云。」
		</region>
		<region typus="comment" subtype="" id="6152" explains="6151">
【正義】漢書终軍傳云「從上雍，獲白麟」。一角戴肉，設武备而不爲害，所以爲仁。
		</region>
		<region typus="original" subtype="" id="6153" explains="">
於是以薦五畤，畤加一牛以燎。
		</region>
		<region typus="comment" subtype="" id="6154" explains="6153">
【正義】力召反，焚也。
		</region>
		<region typus="original" subtype="" id="6155" explains="">
賜諸侯白金，以风符應合于天地。
		</region>
		<region typus="comment" subtype="" id="6156" explains="6155">
【集解】晋灼曰：「符瑞也。」瓚曰：「风示諸侯以此符瑞之應。」
		</region>
	</paragraph>
	<paragraph index="12">
		<region typus="original" subtype="" id="6157" explains="">
於是济北王以爲天子且封禪，乃上書獻泰山及其旁邑。天子受之，更以他縣偿之。常山王有罪，迁，天子封其弟於真定，以續先王祀，而以常山爲郡。然后五岳皆在天子之郡。
		</region>
	</paragraph>
	<paragraph index="13">
		<region typus="original" subtype="" id="6158" explains="">
其明年，齊人少翁
		</region>
		<region typus="comment" subtype="" id="6159" explains="6158">
【正義】漢武故事云少翁年二百歲，色如童子。
		</region>
		<region typus="original" subtype="" id="6160" explains="">
以鬼神方見上。上有所幸王夫人，
		</region>
		<region typus="comment" subtype="" id="6161" explains="6160">
【集解】徐廣曰：「齊怀王闳之母也。」駰案：桓谭新論云武帝有所爱幸姬王夫人，窈窕好容，质性嬛佞。【正義】漢書作「李夫人」。
		</region>
		<region typus="original" subtype="" id="6162" explains="">
夫人卒，少翁以方術盖夜致王夫人及竈鬼之貌云，天子自帷中望見焉。於是乃拜少翁爲文成將軍，赏賜甚多，以客禮禮之。文成言曰：「上即欲與神通，宫室被服不象神，神物不至。」乃作画云氣车，及各以胜日
		</region>
		<region typus="comment" subtype="" id="6163" explains="6162">
【集解】漢書音義曰：「如火胜金，用丙與丁日，不用庚辛。」
		</region>
		<region typus="original" subtype="" id="6164" explains="">
驾车辟惡鬼。又作甘泉宫，中爲臺室，画天、地、泰一諸神，而置祭具以致天神。居歲餘，其方益衰，神不至。乃爲帛書以饭牛，
		</region>
		<region typus="comment" subtype="" id="6165" explains="6164">
【正義】饭，房晚反。書绢帛上爲怪言語，以饲牛。
		</region>
		<region typus="original" subtype="" id="6166" explains="">
詳弗知也，言此牛腹中有奇。殺而视之，得書，書言其怪，天子疑之。有識其手書，問之人，果書。於是诛文成將軍
		</region>
		<region typus="comment" subtype="" id="6167" explains="6166">
【正義】漢武故事云：「文成诛月餘，有使者藉货關東还，逢之於漕亭，还見言之，上乃疑，發其棺，無所見，唯有竹筒一枚，捕驗間無踪迹也。」
		</region>
		<region typus="original" subtype="" id="6168" explains="">
而隱之。
		</region>
	</paragraph>
	<paragraph index="14">
		<region typus="original" subtype="" id="6169" explains="">
其後則又作栢梁、
		</region>
		<region typus="comment" subtype="" id="6170" explains="6169">
【索隱】服虔云：「用梁百头。」按：今字皆作「栢」。三辅故事云「臺高二十丈，用香栢爲殿，香聞十里」。
		</region>
		<region typus="original" subtype="" id="6171" explains="">
銅柱、承露僊人掌
		</region>
		<region typus="comment" subtype="" id="6172" explains="6171">
【集解】苏林曰：「僊人以手掌擎盘承甘露也。」【索隱】三辅故事曰「建章宫承露盘高三十丈，大七围，以銅爲之。上有僊人掌承露，和玉屑飲之」。故張衡赋曰「立脩茎之僊掌，承云表之清露」是也。
		</region>
		<region typus="original" subtype="" id="6173" explains="">
之屬矣。
		</region>
	</paragraph>
	<paragraph index="15">
		<region typus="original" subtype="" id="6174" explains="">
文成死明年，天子病鼎湖
		</region>
		<region typus="comment" subtype="" id="6175" explains="6174">
【集解】晋灼曰：「在湖縣。」韋昭曰：「地名，近宜春。」【索隱】案：鼎湖，縣名，屬京兆，後屬弘农。昔黄帝采首陽山銅铸鼎於湖，曰鼎湖，即今之湖城縣也。韋昭以爲近宜春，亦甚疏也。
		</region>
		<region typus="original" subtype="" id="6176" explains="">
甚，巫医無所不致，不愈。游水發根
		</region>
		<region typus="comment" subtype="" id="6177" explains="6176">
【集解】服虔曰：「游水，縣名。發根，人名姓。」晋灼曰：「地理志游水，水名，在臨淮淮浦也。」【索隱】顏师古以游水姓，發根名。盖或因水爲姓。服虔亦曰發根，人姓字。或曰發树根者也。
		</region>
		<region typus="original" subtype="" id="6178" explains="">
乃言曰：「上郡有巫，病而鬼下之。」上召置祠之甘泉。及病，使人問神君。
		</region>
		<region typus="comment" subtype="" id="6179" explains="6178">
【集解】韋昭曰：「即病巫之神。」
		</region>
		<region typus="original" subtype="" id="6180" explains="">
神君言曰：「天子毋忧病。病少愈，强與我會甘泉。」於是病愈，遂幸甘泉，病良已。
		</region>
		<region typus="comment" subtype="" id="6181" explains="6180">
【集解】孟康曰：「良已，善已，謂愈也。」
		</region>
		<region typus="original" subtype="" id="6182" explains="">
大赦天下，置壽宫神君。
		</region>
		<region typus="comment" subtype="" id="6183" explains="6182">
【集解】服虔曰：「立此便宫也。」瓚曰：「宫，奉神之宫也。楚辞曰『蹇將澹兮壽宫』。」
		</region>
		<region typus="original" subtype="" id="6184" explains="">
神君最貴者，其佐曰大禁、司命之屬，皆從之。非可得見，聞其音，與人言等。時去時來，來則风肃然也。居室帷中。時昼言，然常以夜。天子祓，然后入。
		</region>
		<region typus="comment" subtype="" id="6185" explains="6184">
【集解】漢書音義曰：「崇絜，自祓除然後入。」
		</region>
		<region typus="original" subtype="" id="6186" explains="">
因巫爲主人，關飲食。所欲者言行下。
		</region>
		<region typus="comment" subtype="" id="6187" explains="6186">
【集解】李奇曰：「神所欲言，上辄爲下之。」
		</region>
		<region typus="original" subtype="" id="6188" explains="">
又置壽宫、北宫，
		</region>
		<region typus="comment" subtype="" id="6189" explains="6188">
【正義】括地志云：「壽宫、北宫皆在雍州長安縣西北三十里長安故城中。漢書云武帝壽宫以處神君。」
		</region>
		<region typus="original" subtype="" id="6190" explains="">
張羽旗，設供具，以禮神君。神君所言，上使人受書其言，命之曰「画法」。
		</region>
		<region typus="comment" subtype="" id="6191" explains="6190">
【集解】漢書音義曰：「或云策画之法也。」【正義】画音獲。案：画一之法。
		</region>
		<region typus="original" subtype="" id="6192" explains="">
其所語，世俗之所知也，毋絕殊者，而天子独喜。其事祕，世莫知也。
		</region>
	</paragraph>
	<paragraph index="16">
		<region typus="original" subtype="" id="6193" explains="">
其後三年，有司言元宜以天瑞命，不宜以一二數。一元曰建元，二元以長星曰元光，三元以郊得一角兽曰元狩云。
		</region>
		<region typus="comment" subtype="" id="6194" explains="6193">
【集解】苏林曰：「得黄龙凤皇諸瑞，以名年。」【正義】孝景以前即位，以一二數年至其终。武帝即位，初有年號，改元以建元爲始。【集解】徐廣曰：「案諸紀元光後有元朔，元朔後得元狩。」
		</region>
	</paragraph>
	<paragraph index="17">
		<region typus="original" subtype="" id="6195" explains="">
其明年冬，天子郊雍，議曰：「今上帝朕親郊，而后土毋祀，則禮不答也。」有司與太史公、
		</region>
		<region typus="comment" subtype="" id="6196" explains="6195">
【集解】韋昭曰：「說者以谈爲太史公，失之矣。史記稱迁爲太史公者，是外孫杨恽所稱。」【索隱】韋昭云谈，司馬迁之父也，說者以谈爲太史公，失之矣。史記多稱太史公，迁外孫杨恽稱之也。姚察按：迁傳亦以谈爲太史公，非恽所加。又按：虞喜志林云「古者主天官皆上公，自周至漢，其职转卑，然朝會坐位猶居公上，尊天之道，其官屬仍以舊名，尊而稱公，公名当起於此」。故如淳云「太史公位在丞相上，天下郡國计書先上太史公，副上丞相」，其義是也。而桓谭新論以爲太史公造書，書成示東方朔，朔爲平定，因署其下。太史公者，皆朔所加之者也。
		</region>
		<region typus="original" subtype="" id="6197" explains="">
祠官寬舒等議：「天地牲角茧栗。今陛下親祀后土，后土宜於澤中圜丘爲五壇，壇一黄犊太牢具，已祠盡瘗，而從祠衣上黄。」於是天子遂東，始立后土祠汾陰脽上，
		</region>
		<region typus="comment" subtype="" id="6198" explains="6197">
【集解】徐廣曰：「元鼎四年時也。」駰案：苏林曰「脽音谁」。如淳曰「河之東岸特堆堀，長四五里，廣二里餘，高十餘丈，汾陰縣在脽之上，后土祠在縣西。汾在脽之北，西流與河合也」。【索隱】脽，丘。音谁。漢舊儀作「葵丘」者盖河東人呼「谁」與「葵」同故耳。
		</region>
		<region typus="original" subtype="" id="6199" explains="">
如寬舒等議。上親望拜，如上帝禮。禮毕，天子遂至荥陽而还。过雒陽，下诏曰：「三代邈絕，遠矣难存。其以三十里地封周後爲周子南君，以奉先王祀焉。」是歲，天子始巡郡縣，侵寻於泰山矣。
		</region>
		<region typus="comment" subtype="" id="6200" explains="6199">
【集解】晋灼曰：「遂往之意也。」【索隱】侵寻即侵淫也。故晋灼云「遂往之意也」。小顏云「浸淫渐染之義」。盖寻淫聲相近，假借用耳。师古叔父游秦亦解漢書，故稱师古爲「小顏」也。
		</region>
	</paragraph>
	<paragraph index="18">
		<region typus="original" subtype="" id="6201" explains="">
其春，樂成侯
		</region>
		<region typus="comment" subtype="" id="6202" explains="6201">
【集解】徐廣曰：「姓丁，名義。後與栾大俱诛也。」【索隱】韋昭云：「河間縣。」按：郊祀志樂成侯登，而徐廣据表姓丁名義，未詳。
		</region>
		<region typus="original" subtype="" id="6203" explains="">
上書言栾大。栾大，膠東宫人，
		</region>
		<region typus="comment" subtype="" id="6204" explains="6203">
【集解】服虔曰：「王家人。」
		</region>
		<region typus="original" subtype="" id="6205" explains="">
故嘗與文成將軍同师，已而爲膠東王尚方。而樂成侯姊爲康王后，
		</region>
		<region typus="comment" subtype="" id="6206" explains="6205">
【集解】孟康曰：「膠東王后也。」
		</region>
		<region typus="original" subtype="" id="6207" explains="">
毋子。康王死，他姬子立爲王。而康后有淫行，與王不相中，相危以法。康后聞文成已死，而欲自媚於上，乃遣栾大因樂成侯求見言方。天子既诛文成，後悔恨其早死，惜其方不盡，及見栾大，大悦。大爲人長美，言多方略，而敢爲大言，處之不疑。大言曰：「臣嘗往來海中，見安期、羡門
		</region>
		<region typus="comment" subtype="" id="6208" explains="6207">
【索隱】韋昭云：「僊人。」應劭云：「名子乔。」
		</region>
		<region typus="original" subtype="" id="6209" explains="">
之屬。顾以爲臣贱，不信臣。又以爲康王諸侯耳，不足予方。臣數言康王，康王又不用臣。臣之师曰：『黄金可成，而河决可塞，不死之藥可得，僊人可致也。』臣恐效文成，則方士皆掩口，惡敢言方哉！」上曰：「文成食馬肝死耳。子诚能脩其方，我何爱乎！」大曰：「臣师非有求人，人者求之。陛下必欲致之，則貴其使者，令有親屬，以客禮待之，勿卑，使各佩其信印，乃可使通言於神人。神人尚肯邪不邪。致尊其使，然后可致也。」於是上使先驗小方，斗旗，
		</region>
		<region typus="comment" subtype="" id="6210" explains="6209">
【正義】音其。文本或作「釭」。說文云：「釭，博釭也。」高誘注淮南子云：「取鸡血與针磨捣之，以和磁石，用涂棋头曝乾之，置局上，即相拒不止也。」
		</region>
		<region typus="original" subtype="" id="6211" explains="">
旗自相触击。
		</region>
	</paragraph>
	<paragraph index="19">
		<region typus="original" subtype="" id="6212" explains="">
是時上方忧河决，而黄金不就，
		</region>
		<region typus="comment" subtype="" id="6213" explains="6212">
【正義】鍊丹砂铅锡爲黄金不就。
		</region>
		<region typus="original" subtype="" id="6214" explains="">
乃拜大爲五利將軍。居月餘，得四金印，佩天士將軍、地土將軍、大通將軍、天道將軍印。制诏御史：「昔禹疏九江，决四渎。間者河溢皋陆，隄繇不息。
		</region>
		<region typus="comment" subtype="" id="6215" explains="6214">
【正義】顏师古云：「皋，水旁地也。廣平曰陆。言水大汎溢，自皋及陆，而筑作堤，徭役甚多，不暇休息。」
		</region>
		<region typus="original" subtype="" id="6216" explains="">
朕臨天下二十有八年，天若遺朕士而大通焉。
		</region>
		<region typus="comment" subtype="" id="6217" explains="6216">
【集解】韋昭曰：「言栾大能通天意，故封樂通。」【索隱】韋昭云：「言大能通天意，故封之樂通。」樂通在臨淮高平縣也。
		</region>
		<region typus="original" subtype="" id="6218" explains="">
乾稱『蜚龙』，『鸿渐于般』，
		</region>
		<region typus="comment" subtype="" id="6219" explains="6218">
【集解】駰案：漢書音義曰「般，水涯堆也。渐，進也」。武帝云得栾大如鸿進于般，一举千里，得道若飞龙在天。
		</region>
		<region typus="original" subtype="" id="6220" explains="">
意庶几與焉。其以二千户封地士將軍大爲樂通侯。」
		</region>
		<region typus="comment" subtype="" id="6221" explains="6220">
【集解】韋昭曰：「樂通，臨淮高平也。」
		</region>
		<region typus="original" subtype="" id="6222" explains="">
賜列侯甲第，
		</region>
		<region typus="comment" subtype="" id="6223" explains="6222">
【集解】漢書音義曰：「有甲乙第次，故曰第。」
		</region>
		<region typus="original" subtype="" id="6224" explains="">
僮千人。乘舆斥车馬
		</region>
		<region typus="comment" subtype="" id="6225" explains="6224">
【集解】漢書音義曰：「或云斥不用也。」韋昭曰：「嘗在服御。」【索隱】孟康云「斥不用之车馬」是也。
		</region>
		<region typus="original" subtype="" id="6226" explains="">
帷帐器物以充其家。又以卫長公主妻之，
		</region>
		<region typus="comment" subtype="" id="6227" explains="6226">
【集解】孟康曰：「卫太子妹。」如淳曰：「卫太子姊也。」蔡邕曰：「帝女曰公主，儀比諸侯。姊妹曰長公主，儀比諸侯王。」駰案：此帝女也，而云長公主，未詳。
		</region>
		<region typus="original" subtype="" id="6228" explains="">
赍金万斤，更名其邑曰当利公主。
		</region>
		<region typus="comment" subtype="" id="6229" explains="6228">
【集解】地理志云東萊有当利縣。
		</region>
		<region typus="original" subtype="" id="6230" explains="">
天子親如五利之第。使者存問所給，连屬於道。自大主
		</region>
		<region typus="comment" subtype="" id="6231" explains="6230">
【集解】徐廣曰：「武帝姑也。」駰案：韋昭曰「竇太后之女也。」
		</region>
		<region typus="original" subtype="" id="6232" explains="">
將相以下，皆置酒其家，獻遺之。於是天子又刻玉印曰「天道將軍」，使使衣羽衣，夜立白茅上，五利將軍亦衣羽衣，立白茅上受印，以示弗臣也。而佩「天道」者，且爲天子道天神也。於是五利常夜祠其家，欲以下神。神未至而百鬼集矣，然颇能使之。其後治装行，東入海，求其师云。大見數月，佩六印，貴振天下，而海上燕齊之間，莫不搤捥
		</region>
		<region typus="comment" subtype="" id="6233" explains="6232">
【集解】服虔曰：「满手曰搤。」瓚曰：「搤，执持也。」
		</region>
		<region typus="original" subtype="" id="6234" explains="">
而自言有禁方，能神僊矣。
		</region>
	</paragraph>
	<paragraph index="20">
		<region typus="original" subtype="" id="6235" explains="">
其夏六月中，汾陰巫锦
		</region>
		<region typus="comment" subtype="" id="6236" explains="6235">
【集解】應劭曰：「锦，巫名。」
		</region>
		<region typus="original" subtype="" id="6237" explains="">
爲民祠魏脽后土营旁，
		</region>
		<region typus="comment" subtype="" id="6238" explains="6237">
【集解】應劭曰：「魏，故魏國也。脽，若丘之類。」
		</region>
		<region typus="original" subtype="" id="6239" explains="">
見地如钩状，掊视
		</region>
		<region typus="comment" subtype="" id="6240" explains="6239">
【索隱】說文：「掊，抱也。」音步沟切。
		</region>
		<region typus="original" subtype="" id="6241" explains="">
得鼎。鼎大異於众鼎，文镂毋款識，
		</region>
		<region typus="comment" subtype="" id="6242" explains="6241">
【集解】韋昭曰：「款，刻也。」【索隱】韋昭云：「款，刻也。」按：識猶表識也。
		</region>
		<region typus="original" subtype="" id="6243" explains="">
怪之，言吏。吏告河東太守胜，胜以聞。天子使使驗問巫锦得鼎無姦诈，乃以禮祠，迎鼎至甘泉，從行，上薦之。
		</region>
		<region typus="comment" subtype="" id="6244" explains="6243">
【集解】如淳曰：「以鼎從行，上至甘泉，將薦之於天也。」
		</region>
		<region typus="original" subtype="" id="6245" explains="">
至中山，
		</region>
		<region typus="comment" subtype="" id="6246" explains="6245">
【集解】徐廣曰：「河渠書凿泾水自中山西。」【索隱】此山在冯翊谷口縣西，近九嵕山，土人呼爲中山。河渠書韓使水工郑國說秦凿泾水自中山西，即此山。
		</region>
		<region typus="original" subtype="" id="6247" explains="">
晏温，
		</region>
		<region typus="comment" subtype="" id="6248" explains="6247">
【集解】如淳曰：「三辅謂日出清济爲晏。晏而温也。」【索隱】如淳云：「三辅俗謂日出清济爲晏。晏而温，故曰晏温。」許慎注淮南子云：「晏，無云也。」
		</region>
		<region typus="original" subtype="" id="6249" explains="">
有黄云盖焉。有麃过，上自射之，因以祭云。
		</region>
		<region typus="comment" subtype="" id="6250" explains="6249">
【集解】徐廣曰：「上言從行薦之，或曰祭鼎。」
		</region>
		<region typus="original" subtype="" id="6251" explains="">
至長安，公卿大夫皆議請尊寶鼎。天子曰：「間者河溢，歲數不登，故巡祭后土，祈爲百姓育穀。今年丰庑未有报，鼎曷爲出哉？」有司皆曰：「聞昔大帝興神鼎一，
		</region>
		<region typus="comment" subtype="" id="6252" explains="6251">
【索隱】顏师古以大帝即太昊伏牺氏，以在黄帝之前故也。
		</region>
		<region typus="original" subtype="" id="6253" explains="">
一者一统，天地万物所系终也。黄帝作寶鼎三，象天地人也。禹收九牧之金，铸九鼎，皆嘗鬺烹
		</region>
		<region typus="comment" subtype="" id="6254" explains="6253">
【集解】徐廣曰：「烹，煮也。鬺音觞。皆嘗以烹牲牢而祭祀也。」【索隱】言鼎烹牲而飨嘗也。「鬺」字又作「觞」字，音殇。漢書郊祀志云鼎空足曰鬲，以象三德。鬲音历。謂足中不实者名之也。
		</region>
		<region typus="original" subtype="" id="6255" explains="">
上帝鬼神。
		</region>
		<region typus="comment" subtype="" id="6256" explains="6255">
【集解】服虔曰：「以祭祀上帝。或曰嘗烹酌也。」
		</region>
		<region typus="original" subtype="" id="6257" explains="">
遭圣則興，
		</region>
		<region typus="comment" subtype="" id="6258" explains="6257">
【正義】遭，逢也。鼎雖沦泗水，逢圣興起，故出汾陰，西至甘泉也。
		</region>
		<region typus="original" subtype="" id="6259" explains="">
迁于夏商。周德衰，宋之社亡，
		</region>
		<region typus="comment" subtype="" id="6260" explains="6259">
【正義】社主民也。社以石爲之。宋社即亳社也。周武王伐纣，乃立亳社，以爲监戒，覆上栈下，不使通天地陰陽之氣。周禮衰，國將危亡，故宋之社爲亡殷复也。
		</region>
		<region typus="original" subtype="" id="6261" explains="">
鼎乃沦伏而不見。颂云『自堂徂基，
		</region>
		<region typus="comment" subtype="" id="6262" explains="6261">
【正義】此以下至「胡考之休１是周颂丝衣之诗。自堂，從内往外。基，門内塾也。郑玄云：「門侧之堂謂之塾。绎禮輕，使士升堂，视壶濯及笾豆之屬，降往於塾。牲自羊徂牛，告充已，乃举鼎告絜，禮之次也。」
		</region>
		<region typus="original" subtype="" id="6263" explains="">
自羊徂牛；
		</region>
		<region typus="comment" subtype="" id="6264" explains="6263">
【正義】自堂往塾，先视羊，後及牛也。毛苌云：「先小後大也。」
		</region>
		<region typus="original" subtype="" id="6265" explains="">
鼐鼎及鼒，
		</region>
		<region typus="comment" subtype="" id="6266" explains="6265">
【集解】韋昭曰：「尔雅曰鼎絕大謂之鼐，圜奄上謂之鼒。」
		</region>
		<region typus="original" subtype="" id="6267" explains="">
不虞不骜，
		</region>
		<region typus="comment" subtype="" id="6268" explains="6267">
【索隱】毛傳云：「虞，譁也。」姚氏案：何承天云「虞」当爲「吳」，音洪霸反。又說文以「吳，一曰大言也」。此作「虞」者，與吳聲相近，故假借也。或者本文借此「虞」爲欢娱字故也。
		</region>
		<region typus="original" subtype="" id="6269" explains="">
胡考之休』。今鼎至甘泉，光润龙变，承休無疆。合兹中山，有黄白云降
		</region>
		<region typus="comment" subtype="" id="6270" explains="6269">
【集解】韋昭曰：「與中山所見黄云之氣合也。」
		</region>
		<region typus="original" subtype="" id="6271" explains="">
盖，若兽爲符，
		</region>
		<region typus="comment" subtype="" id="6272" explains="6271">
【集解】服虔曰：「云若兽，在车盖也。」晋灼曰：「盖，辞也。或云符謂瑞應也。」
		</region>
		<region typus="original" subtype="" id="6273" explains="">
路弓乘矢，
		</region>
		<region typus="comment" subtype="" id="6274" explains="6273">
【集解】韋昭曰：「路，大也。四矢爲乘。」
		</region>
		<region typus="original" subtype="" id="6275" explains="">
集獲壇下，报祠大飨。
		</region>
		<region typus="comment" subtype="" id="6276" explains="6275">
【集解】徐廣曰：「一云大报享祠也。」
		</region>
		<region typus="original" subtype="" id="6277" explains="">
惟受命而帝者心知其意
		</region>
		<region typus="comment" subtype="" id="6278" explains="6277">
【集解】服虔曰：「高祖受命知之也。宜見鼎於其庙。」
		</region>
		<region typus="original" subtype="" id="6279" explains="">
而合德焉。鼎宜見於祖祢，藏於帝廷，以合明應。」制曰：「可。」
		</region>
	</paragraph>
	<paragraph index="21">
		<region typus="original" subtype="" id="6280" explains="">
入海求蓬萊者，
		</region>
		<region typus="comment" subtype="" id="6281" explains="6280">
【正義】蓬萊、方丈、瀛州，勃海中三神山也。
		</region>
		<region typus="original" subtype="" id="6282" explains="">
言蓬萊不遠，而不能至者，殆不見其氣。上乃遣望氣佐侯其氣云。
		</region>
	</paragraph>
	<paragraph index="22">
		<region typus="original" subtype="" id="6283" explains="">
其秋，上幸雍，
		</region>
		<region typus="comment" subtype="" id="6284" explains="6283">
【索隱】上雍，以雍地形高，故云上。
		</region>
		<region typus="original" subtype="" id="6285" explains="">
且郊。或曰「五帝，泰一之佐也。宜立泰一而上親郊之」。上疑未定。齊人公孫卿曰：「今年得寶鼎，其冬辛巳朔旦冬至，與黄帝時等。」卿有札書曰：「黄帝得寶鼎宛，問於鬼臾区。
		</region>
		<region typus="comment" subtype="" id="6286" explains="6285">
【集解】漢書音義曰：「区，黄帝時人。」【索隱】郑氏云：「黄帝佐也。」李奇曰：「黄帝時諸侯。本作『申区』者，非；艺文志作『鬼容区』者也。」
		</region>
		<region typus="original" subtype="" id="6287" explains="">
区对曰：『帝得寶鼎神筴，是歲己酉朔旦冬至，得天之紀，终而复始。』於是黄帝迎日推筴，後率二十歲
		</region>
		<region typus="comment" subtype="" id="6288" explains="6287">
【正義】率音律，又音類，又所律反，三音並通。後皆放此也。
		</region>
		<region typus="original" subtype="" id="6289" explains="">
得朔旦冬至，凡二十推，三百八十年。黄帝僊登于天。」卿因所忠欲奏之。所忠视其書不經，疑其妄書，谢曰：「寶鼎事已决矣，尚何以爲！」卿因嬖人奏之。上大說，召問卿。对曰：「受此書申功，
		</region>
		<region typus="comment" subtype="" id="6290" explains="6289">
【集解】封禪書「功」字作「公」。
		</region>
		<region typus="original" subtype="" id="6291" explains="">
申功已死。」上曰：「申功何人也？」卿曰：「申功，齊人也。與安期生通，受黄帝言，無書，独有此鼎書。曰『漢興复当黄帝之時。漢之圣者在高祖之孫且曾孫也。寶鼎出而與神通，封禪。封禪七十二王，
		</region>
		<region typus="comment" subtype="" id="6292" explains="6291">
【正義】河圖云：「王者封太山，禪梁父，易姓登崇，有七十二君也。」
		</region>
		<region typus="original" subtype="" id="6293" explains="">
唯黄帝得上泰山封』。申功曰：『漢主亦当上封，上封則能僊登天矣。黄帝時万諸侯，而神靈之封居七千。
		</region>
		<region typus="comment" subtype="" id="6294" explains="6293">
【集解】應劭曰：「黄帝時諸侯會封禪者七千人。」李奇曰：「說僊道得封者七千國。」張晏曰：「神靈之封謂山川之守。」
		</region>
		<region typus="original" subtype="" id="6295" explains="">
天下名山八，而三在蛮夷，五在中國。中國华山、首山、太室、泰山、東萊，此五山黄帝之所常游，與神會。黄帝且战且學僊。患百姓非其道，乃断斩非鬼神者。百餘歲然後得與神通。黄帝郊雍上帝，宿三月。鬼臾区號大鸿，死葬雍，故鸿冢是也。
		</region>
		<region typus="comment" subtype="" id="6296" explains="6295">
【集解】苏林曰：「今雍有鸿冢。」
		</region>
		<region typus="original" subtype="" id="6297" explains="">
其後於黄帝接万靈明廷。明廷者，甘泉也。所謂寒
		</region>
		<region typus="comment" subtype="" id="6298" explains="6297">
【集解】徐廣曰：「一作『塞』。」
		</region>
		<region typus="original" subtype="" id="6299" explains="">
門者，谷口也。
		</region>
		<region typus="comment" subtype="" id="6300" explains="6299">
【集解】漢書音義曰：「黄帝僊於塞門也。」【索隱】服虔云：「黄帝所僊之處也。」小顏云：「谷，中山之谷口，漢時爲縣，今呼爲冶谷，去甘泉八十里。盛夏凛然，故曰寒門谷口也。」
		</region>
		<region typus="original" subtype="" id="6301" explains="">
黄帝采首山銅，铸鼎荆山下。
		</region>
		<region typus="comment" subtype="" id="6302" explains="6301">
【集解】晋灼曰：「地理志首山屬河東蒲阪，荆山在冯翊怀德縣。」
		</region>
		<region typus="original" subtype="" id="6303" explains="">
鼎既成，有龙垂胡珣
		</region>
		<region typus="comment" subtype="" id="6304" explains="6303">
【索隱】顏师古云：「胡謂项下垂肉也；珣，其毛也。故童谣曰『何当爲君鼓龙胡』是也。」
		</region>
		<region typus="original" subtype="" id="6305" explains="">
下迎黄帝。黄帝上骑，群臣後宫從上龙七十餘人，乃上去。餘小臣不得上，乃悉持龙珣，龙珣拔，堕
		</region>
		<region typus="comment" subtype="" id="6306" explains="6305">
【正義】徒果反。
		</region>
		<region typus="original" subtype="" id="6307" explains="">
黄帝之弓。百姓仰望黄帝既上天，乃抱其弓與龙胡珣號。
		</region>
		<region typus="comment" subtype="" id="6308" explains="6307">
【正義】户高反，下同。
		</region>
		<region typus="original" subtype="" id="6309" explains="">
故後世因名其處曰鼎湖，
		</region>
		<region typus="comment" subtype="" id="6310" explains="6309">
【正義】括地志云：「湖水原出虢州湖城縣南三十五里夸父山，北流入河，即鼎湖也。」
		</region>
		<region typus="original" subtype="" id="6311" explains="">
其弓曰乌號。』」於是天子曰：「嗟乎！吾诚得如黄帝，吾视去妻子如脱鵕耳。」乃拜卿爲郎，東使候神於太室。
		</region>
	</paragraph>
	<paragraph index="23">
		<region typus="original" subtype="" id="6312" explains="">
上遂郊雍，至陇西，西登空桐，
		</region>
		<region typus="comment" subtype="" id="6313" explains="6312">
【正義】空桐山在原州平高縣西一百里。
		</region>
		<region typus="original" subtype="" id="6314" explains="">
幸甘泉。令祠官寬舒等具泰一祠壇，壇放薄忌泰一壇，壇三垓。
		</region>
		<region typus="comment" subtype="" id="6315" explains="6314">
【集解】徐廣曰：「垓，次也。」駰案：李奇曰「垓，重也。三重壇也」。【索隱】垓，重也。言爲三重壇也。鄒氏云一作「阶」，言壇阶三重。
		</region>
		<region typus="original" subtype="" id="6316" explains="">
五帝壇环居其下，各如其方，黄帝西南，除八通鬼道。
		</region>
		<region typus="comment" subtype="" id="6317" explains="6316">
【集解】服虔曰：「坤位在未，黄帝從土位。」
		</region>
		<region typus="original" subtype="" id="6318" explains="">
泰一所用，如雍一畤物，而加醴棗脯之屬，殺一犛牛以爲爼豆牢具。而五帝独有爼豆
		</region>
		<region typus="comment" subtype="" id="6319" explains="6318">
【集解】韋昭曰：「無犛牛醴之屬。」
		</region>
		<region typus="original" subtype="" id="6320" explains="">
醴進。
		</region>
		<region typus="comment" subtype="" id="6321" explains="6320">
【索隱】音進。漢書作「進」。顏师古云：「具爼豆酒醴而進之。一曰進謂杂物之具，所以加禮也。」
		</region>
		<region typus="original" subtype="" id="6322" explains="">
其下四方地，爲餟食
		</region>
		<region typus="comment" subtype="" id="6323" explains="6322">
【索隱】餟音竹芮反。謂联續而祭之。漢志作「腏」，古字通。說文云：「餟，祭酹。」【正義】刘伯莊云：「謂绕壇設諸神祭座相连缀也。」
		</region>
		<region typus="original" subtype="" id="6324" explains="">
群神從者及北斗云。已祠，胙餘皆燎之。其牛色白，鹿居其中，彘在鹿中，水而洎之。
		</region>
		<region typus="comment" subtype="" id="6325" explains="6324">
【集解】徐廣曰：「洎音居器反，肉汁也。」駰案：晋灼曰「此說合牲物燎之也。」【正義】刘伯莊云：「以大羹和祭食燎之。」案：以鹿内牛中，以彘内鹿中。水，玄酒也。
		</region>
		<region typus="original" subtype="" id="6326" explains="">
祭日以牛，祭月以羊彘特。
		</region>
		<region typus="comment" subtype="" id="6327" explains="6326">
【索隱】特，一牲也。言若牛若羊若彘，止一特也。
		</region>
		<region typus="original" subtype="" id="6328" explains="">
泰一祝宰則衣紫及绣。五帝各如其色，日赤，月白。
		</region>
	</paragraph>
	<paragraph index="24">
		<region typus="original" subtype="" id="6329" explains="">
十一月辛已朔旦冬至，昧爽，天子始郊拜泰一。朝朝日，夕夕月，
		</region>
		<region typus="comment" subtype="" id="6330" explains="6329">
【集解】應劭曰：「天子春朝日，秋夕月，拜日東門之外，朝日以朝，夕月以夕。」瓚曰：「漢儀郊泰一畤，皇帝平旦出竹宫，東向揖日，其夕西向揖月。便用郊日，不用春秋也。」
		</region>
		<region typus="original" subtype="" id="6331" explains="">
則揖；而見泰一如雍禮。其贊飨曰：「天始以寶鼎神筴授皇帝，朔而又朔，终而复始，皇帝敬拜見焉。」而衣上黄。其祠列火满壇，壇旁烹炊具。有司云「祠上有光焉」。公卿言「皇帝始郊見泰一云陽，
		</region>
		<region typus="comment" subtype="" id="6332" explains="6331">
【正義】括地志云：「漢云陽宫在雍州云陽縣北八十一里。有通天臺，即黄帝以來祭天圜丘之處。武帝以五月避暑，八月乃还也。」
		</region>
		<region typus="original" subtype="" id="6333" explains="">
有司奉瑄玉
		</region>
		<region typus="comment" subtype="" id="6334" explains="6333">
【集解】孟康曰：「璧大六寸謂之瑄。」【索隱】音宣，璧大六寸也。
		</region>
		<region typus="original" subtype="" id="6335" explains="">
嘉牲薦飨。
		</region>
		<region typus="comment" subtype="" id="6336" explains="6335">
【正義】漢舊儀云：「祭天养牛五歲至二千斤。」
		</region>
		<region typus="original" subtype="" id="6337" explains="">
是夜有美光，及昼，黄氣上屬天。」太史公、祠官寬舒等曰：「神靈之休，祐福兆祥，宜因此地光域
		</region>
		<region typus="comment" subtype="" id="6338" explains="6337">
【集解】徐廣曰：「地，一作『夜』。」
		</region>
		<region typus="original" subtype="" id="6339" explains="">
立泰畤壇以明應。令太祝領，及腊間祠。三歲天子一郊見。」
		</region>
	</paragraph>
	<paragraph index="25">
		<region typus="original" subtype="" id="6340" explains="">
其秋，爲伐南越，告祷泰一，以牡
		</region>
		<region typus="comment" subtype="" id="6341" explains="6340">
【集解】徐廣曰：「一作『牝』。」
		</region>
		<region typus="original" subtype="" id="6342" explains="">
荆画幡
		</region>
		<region typus="comment" subtype="" id="6343" explains="6342">
【集解】如淳曰：「荆之無子者，皆以絜齊之道也。」晋灼曰：「牡荆，節間不相当者。」韋昭曰：「以牡荆爲柄者也。」
		</region>
		<region typus="original" subtype="" id="6344" explains="">
日月北斗登龙，以象天一三星，爲泰一锋，
		</region>
		<region typus="comment" subtype="" id="6345" explains="6344">
【集解】徐廣曰：「天官書曰天極星明者，泰一常居也。斗口三星曰天一。」駰案：晋灼曰「画一星在後，三星在前爲太一锋也」。
		</region>
		<region typus="original" subtype="" id="6346" explains="">
名曰「靈旗」。
		</region>
		<region typus="comment" subtype="" id="6347" explains="6346">
【正義】李奇云：「画旗树泰一壇上。名靈旗，画日月北斗登龙等。」
		</region>
		<region typus="original" subtype="" id="6348" explains="">
爲兵祷，
		</region>
		<region typus="comment" subtype="" id="6349" explains="6348">
【正義】爲，于僞反。
		</region>
		<region typus="original" subtype="" id="6350" explains="">
則太史奉以指所伐國。
		</region>
		<region typus="comment" subtype="" id="6351" explains="6350">
【正義】韋昭云：「牡，刚也。荆，强。」按：用牡荆指伐國，取其刚爲稱，故画此旗指之。
		</region>
		<region typus="original" subtype="" id="6352" explains="">
而五利將軍使不敢入海，之泰山祠。上使人微随驗，实無所見。五利妄言見其师，其方盡，多不雠。上乃诛五利。
		</region>
		<region typus="comment" subtype="" id="6353" explains="6352">
【正義】漢武故事云：「東方朔言栾大無状，上發怒，乃斩之。」
		</region>
	</paragraph>
	<paragraph index="26">
		<region typus="original" subtype="" id="6354" explains="">
其冬，公孫卿候神河南，見僊人迹缑氏城上，有物若雉，往來城上。天子親幸缑氏城视迹。問卿：「得毋效文成、五利乎？」卿曰：「僊者非有求人主，人主求之。其道非少寬假，神不來。言神事，事如迂誕，
		</region>
		<region typus="comment" subtype="" id="6355" explains="6354">
【正義】迂音于。誕音但。迂，遠也。誕，大也。
		</region>
		<region typus="original" subtype="" id="6356" explains="">
积以歲乃可致。」於是郡國各除道，缮治宫觀名山神祠所，以望幸矣。
		</region>
	</paragraph>
	<paragraph index="27">
		<region typus="original" subtype="" id="6357" explains="">
其年，既灭南越，上有嬖臣李延年以好音見。上善之，下公卿議，曰：「民間祠尚有鼓舞之樂，今郊祠而無樂，岂稱乎？」公卿曰：「古者祀天地皆有樂，而神祇可得而禮。」或曰：「泰帝使素女
		</region>
		<region typus="comment" subtype="" id="6358" explains="6357">
【索隱】亦謂太昊也。【正義】泰帝謂太昊伏羲氏。
		</region>
		<region typus="original" subtype="" id="6359" explains="">
鼓五十弦瑟，悲，帝禁不止，故破其瑟爲二十五弦。」於是塞南越，祷祠泰一、后土，始用樂舞，益召歌兒，作二十五弦
		</region>
		<region typus="comment" subtype="" id="6360" explains="6359">
【集解】徐廣曰：「瑟也。」
		</region>
		<region typus="original" subtype="" id="6361" explains="">
及箜篌瑟
		</region>
		<region typus="comment" subtype="" id="6362" explains="6361">
【集解】徐廣曰：「應劭云武帝令樂人侯调始造箜篌。」【索隱】應劭云：「武帝始令樂人侯调作，聲均均然，命曰箜篌。侯，其姓也。」
		</region>
		<region typus="original" subtype="" id="6363" explains="">
自此起。
		</region>
	</paragraph>
	<paragraph index="28">
		<region typus="original" subtype="" id="6364" explains="">
其來年冬，上議曰：「古者先振兵澤旅，
		</region>
		<region typus="comment" subtype="" id="6365" explains="6364">
【集解】徐廣曰：「古『释』字作『澤』。」
		</region>
		<region typus="original" subtype="" id="6366" explains="">
然後封禪。」乃遂北巡朔方，勒兵十餘万，还祭黄帝冢桥山，澤兵须如。
		</region>
		<region typus="comment" subtype="" id="6367" explains="6366">
【集解】李奇曰：「地名也。」
		</region>
		<region typus="original" subtype="" id="6368" explains="">
上曰：「吾聞黄帝不死，今有冢，何也？」或对曰：「黄帝已僊上天，群臣葬其衣冠。」即至甘泉，爲且
		</region>
		<region typus="comment" subtype="" id="6369" explains="6368">
【正義】爲，于僞反。將爲封禪也。
		</region>
		<region typus="original" subtype="" id="6370" explains="">
用事泰山，
		</region>
		<region typus="comment" subtype="" id="6371" explains="6370">
【正義】道書福地記云：「泰山高四千九百丈二尺，周回二千里。」
		</region>
		<region typus="original" subtype="" id="6372" explains="">
先類祠泰一。
		</region>
	</paragraph>
	<paragraph index="29">
		<region typus="original" subtype="" id="6373" explains="">
自得寶鼎，上與公卿諸生議封禪。
		</region>
		<region typus="comment" subtype="" id="6374" explains="6373">
【正義】白虎通云：「王者易姓而起，天下太平，功成封禪，以告太平。禪梁父之趾，廣厚也。刻石紀號，著己之功绩。天以高爲尊，地以厚爲德，故增泰山之高以报天，禪梁父之趾以报地。封者，附廣之；禪者，將以功相傳授之。」
		</region>
		<region typus="original" subtype="" id="6375" explains="">
封禪用希旷絕，莫知其儀禮，而群儒采封禪尚書、周官、王制之望祀射牛
		</region>
		<region typus="comment" subtype="" id="6376" explains="6375">
【集解】苏林曰：「当祭庙，射其牲以除不祥。」瓚曰：「射牛，示親殺也。」【索隱】天子射牛，示親祭也。事見國語。
		</region>
		<region typus="original" subtype="" id="6377" explains="">
事。齊人丁公年九十餘，曰：「封者，合不死之名也。秦皇帝不得上封。陛下必欲上，稍上即無风雨，遂上封矣。」上於是乃令諸儒习射牛，草封禪儀。
		</region>
		<region typus="comment" subtype="" id="6378" explains="6377">
【索隱】儀見應劭漢官儀也。
		</region>
		<region typus="original" subtype="" id="6379" explains="">
數年，至且行。天子既聞公孫卿及方士之言，黄帝以上封禪，皆致怪物與神通，欲放黄帝以嘗接神僊人蓬萊士，高世比德於九皇，
		</region>
		<region typus="comment" subtype="" id="6380" explains="6379">
【集解】張晏曰：「三皇之前有人皇，九首。」韋昭曰：「上古人皇者九人也。」
		</region>
		<region typus="original" subtype="" id="6381" explains="">
而颇采儒術以文之。群儒既以不能辩明封禪事，又牵拘於诗書古文而不敢骋。上爲封祠器示群儒，群儒或曰「不與古同」，徐偃又曰「太常諸生行禮不如鲁善」，周霸屬圖封事，
		</region>
		<region typus="comment" subtype="" id="6382" explains="6381">
【集解】服虔曰：「屬，會也。會諸儒圖封事。」
		</region>
		<region typus="original" subtype="" id="6383" explains="">
於是上绌偃、霸，盡罢諸儒弗用。
		</region>
	</paragraph>
	<paragraph index="30">
		<region typus="original" subtype="" id="6384" explains="">
三月，遂東幸缑氏，禮登中岳
		</region>
		<region typus="comment" subtype="" id="6385" explains="6384">
【集解】文穎曰：「崧高山也，在潁川陽城縣。」
		</region>
		<region typus="original" subtype="" id="6386" explains="">
太室。
		</region>
		<region typus="comment" subtype="" id="6387" explains="6386">
【集解】韋昭曰：「崧高山有太室、少室之山，山有石室，故以名之。」
		</region>
		<region typus="original" subtype="" id="6388" explains="">
從官在山下聞若有言「万歲」云。
		</region>
		<region typus="comment" subtype="" id="6389" explains="6388">
【正義】漢儀注云：「有稱万歲，可十万人聲。」
		</region>
		<region typus="original" subtype="" id="6390" explains="">
問上，上不言；問下，下不言。於是以三百户封太室奉祠，命曰崇高邑。
		</region>
		<region typus="comment" subtype="" id="6391" explains="6390">
【正義】顏师古云：「以崇奉嵩高山，故謂之崇高也。」
		</region>
		<region typus="original" subtype="" id="6392" explains="">
東上泰山，山之草木叶未生，乃令人上石立之泰山颠。
		</region>
	</paragraph>
	<paragraph index="31">
		<region typus="original" subtype="" id="6393" explains="">
上遂東巡海上，行禮祠八神。
		</region>
		<region typus="comment" subtype="" id="6394" explains="6393">
【集解】文穎曰：「武帝登泰山，祭太一，並祭名山於泰壇，西南開除八通鬼道，故言八神也。一曰八方之神。」【索隱】韋昭云「八神謂天、地、陰、陽、日、月、星辰主、四時主之屬」。今案郊祀志，一曰天主，祠天齊；二曰地主，祠太山、梁父；三曰兵主，祠蚩尤；四曰陰主，祠三山；五曰陽主，祠之罘；六曰月主，祠東萊山；七曰日主，祠盛主；八曰四時主，祠琅邪也。
		</region>
		<region typus="original" subtype="" id="6395" explains="">
齊人之上疏言神怪奇方者以万數，然無驗者。乃益發船，令言海中神山者數千人求蓬萊神人。公孫卿持節常先行候名山，至東萊，言夜見一人，長數丈，就之則不見，見其迹甚大，類禽兽云。群臣有言見一老父牵狗，言「吾欲見巨公」，
		</region>
		<region typus="comment" subtype="" id="6396" explains="6395">
【索隱】漢書音義曰：「巨公謂武帝。」
		</region>
		<region typus="original" subtype="" id="6397" explains="">
已忽不見。上既見大迹，未信，及群臣有言老父，則大以爲僊人也。宿留
		</region>
		<region typus="comment" subtype="" id="6398" explains="6397">
【索隱】音秀溜。宿留，迟待之意。若依字读，則言宿而留，亦是有所待，並通也。
		</region>
		<region typus="original" subtype="" id="6399" explains="">
海上，與方士傳车及間使求僊人以千數。
		</region>
	</paragraph>
	<paragraph index="32">
		<region typus="original" subtype="" id="6400" explains="">
四月，还至奉高。上念諸儒及方士言封禪人人殊，不經，难施行。天子至梁父，禮祠地主。乙卯，令侍中儒者皮弁薦紳，射牛行事。封泰山下東方，如郊祠泰一之禮。封廣丈二尺，高九尺，其下則有玉牒書，書祕。禮毕，天子独與侍中奉车子侯
		</region>
		<region typus="comment" subtype="" id="6401" explains="6400">
【集解】漢書百官表曰：「奉车都尉掌乘舆车，武帝初置。」韋昭曰：「子侯，霍去病之子也。」
		</region>
		<region typus="original" subtype="" id="6402" explains="">
上泰山，亦有封。其事皆禁。明日，下陰道。丙辰，禪泰山下阯東北肃然山，
		</region>
		<region typus="comment" subtype="" id="6403" explains="6402">
【集解】服虔曰：「肃然，山名，在梁父。」
		</region>
		<region typus="original" subtype="" id="6404" explains="">
如祭后土禮。天子皆親拜見，衣上黄而盡用樂焉。江淮間一茅三脊
		</region>
		<region typus="comment" subtype="" id="6405" explains="6404">
【集解】孟康曰：「所謂靈茅也。」
		</region>
		<region typus="original" subtype="" id="6406" explains="">
爲神藉。五色土益杂封。纵遠方奇兽蜚禽及白雉諸物，颇以加祠。兕旄牛犀象之屬弗用。皆至泰山然后去。封禪祠，其夜若有光，昼有白云起封中。
		</region>
	</paragraph>
	<paragraph index="33">
		<region typus="original" subtype="" id="6407" explains="">
天子從封禪还，坐明堂，
		</region>
		<region typus="comment" subtype="" id="6408" explains="6407">
【集解】漢書音義曰：「天子初封泰山，山東北阯古時有明堂處，則此所坐者。明年秋，乃作明堂。」
		</region>
		<region typus="original" subtype="" id="6409" explains="">
群臣更上壽。於是制诏御史：「朕以眇眇之身承至尊，兢兢焉惧弗任。维德菲薄，不明于禮樂。脩祀泰一，若有象景光，箓如有望，
		</region>
		<region typus="comment" subtype="" id="6410" explains="6409">
【集解】瓚曰：「聞呼万歲者三。」
		</region>
		<region typus="original" subtype="" id="6411" explains="">
依依震於怪物，欲止不敢，遂登封泰山，至於梁父，而后禪肃然。自新，嘉與士大夫更始，賜民百户牛一酒十石，加年八十孤寡布帛二匹。复博、奉高、蛇丘、
		</region>
		<region typus="comment" subtype="" id="6412" explains="6411">
【集解】郑玄曰：「蛇音移。」
		</region>
		<region typus="original" subtype="" id="6413" explains="">
历城，毋出今年租税。其赦天下，如乙卯赦令。行所过毋有复作。事在二年前，皆勿听治。」又下诏曰：「古者天子五载一巡狩，用事泰山，諸侯有朝宿地。其令諸侯各治邸泰山下。」
		</region>
		<region typus="comment" subtype="" id="6414" explains="6413">
【正義】諸侯各於太山朝宿地起第，准拟天子用事太山而居止。
		</region>
	</paragraph>
	<paragraph index="34">
		<region typus="original" subtype="" id="6415" explains="">
天子既已封禪泰山，無风雨菑，而方士更言蓬萊諸神山若將可得，於是上欣然庶几遇之，乃复東至海上望，冀遇蓬萊焉。奉车子侯暴病，一日死。上乃遂去，並海上，北至碣石，巡自辽西，历北邊至九原。五月，返至甘泉。
		</region>
		<region typus="comment" subtype="" id="6416" explains="6415">
【集解】漢書音義曰：「周万八千里也。」
		</region>
		<region typus="original" subtype="" id="6417" explains="">
有司言寶鼎出爲元鼎，以今年爲元封元年。
		</region>
	</paragraph>
	<paragraph index="35">
		<region typus="original" subtype="" id="6418" explains="">
其秋，有星茀于東井。
		</region>
		<region typus="comment" subtype="" id="6419" explains="6418">
【集解】韋昭曰：「秦分野也。後卫太子兵亂。茀音佩。」
		</region>
		<region typus="original" subtype="" id="6420" explains="">
後十餘日，有星茀于三能。
		</region>
		<region typus="comment" subtype="" id="6421" explains="6420">
【集解】韋昭曰：「三能，三公。後连坐诛之。」
		</region>
		<region typus="original" subtype="" id="6422" explains="">
望氣王朔言：「候独見其星出如瓠，
		</region>
		<region typus="comment" subtype="" id="6423" explains="6422">
【索隱】見星出如瓠。案：郊祀志云「填星出如瓠」，故顏师古以德星即镇星也。今按：此紀唯言德星，則德星，歲星也。歲星所在有福，故曰德星也。
		</region>
		<region typus="original" subtype="" id="6424" explains="">
食顷复入焉。」有司言曰：「陛下建漢家封禪，天其报德星云。」
		</region>
	</paragraph>
	<paragraph index="36">
		<region typus="original" subtype="" id="6425" explains="">
其來年冬，郊雍五帝，还，拜祝祠泰一。贊飨曰：「德星昭衍，厥维休祥。壽星仍出，
		</region>
		<region typus="comment" subtype="" id="6426" explains="6425">
【索隱】壽星，南極老人星也，見則天下理安，故言之也。
		</region>
		<region typus="original" subtype="" id="6427" explains="">
渊耀光明。信星昭見，
		</region>
		<region typus="comment" subtype="" id="6428" explains="6427">
【索隱】信星，镇星也。信屬土，土曰镇星，則漢志爲德星也。
		</region>
		<region typus="original" subtype="" id="6429" explains="">
皇帝敬拜泰
		</region>
		<region typus="comment" subtype="" id="6430" explains="6429">
【集解】徐廣曰：「一無此字。」
		</region>
		<region typus="original" subtype="" id="6431" explains="">
祝之飨。」
		</region>
	</paragraph>
	<paragraph index="37">
		<region typus="original" subtype="" id="6432" explains="">
其春，公孫卿言見神人東萊山，若云「見天子」。天子於是幸缑氏城，拜卿爲中大夫。遂至東萊，宿留之數日，毋所見，見大人迹。复遣方士求神怪采芝藥以千數。是歲旱。於是天子既出毋名，乃祷万里沙，
		</region>
		<region typus="comment" subtype="" id="6433" explains="6432">
【集解】應劭曰：「万里沙，神祠也，在東萊曲城。」孟康曰：「沙径三百餘里。」
		</region>
		<region typus="original" subtype="" id="6434" explains="">
过祠泰山。
		</region>
		<region typus="comment" subtype="" id="6435" explains="6434">
【集解】邓展曰：「泰山自東复有小泰山。」瓚曰：「即今之泰山。」
		</region>
		<region typus="original" subtype="" id="6436" explains="">
还至瓠子，
		</region>
		<region typus="comment" subtype="" id="6437" explains="6436">
【集解】服虔曰：「瓠子，隄名。」苏林曰：「在甄城以南，濮陽以北，廣百步，深五丈所。」瓚曰：「所决河名。」索隱瓠子，决河名。苏林曰：「在甄城南，濮陽北，廣百步，深五丈。」
		</region>
		<region typus="original" subtype="" id="6438" explains="">
自臨塞决河，
		</region>
		<region typus="comment" subtype="" id="6439" explains="6438">
【索隱】按：河渠書武帝自臨塞决河，將軍已下皆负薪也。
		</region>
		<region typus="original" subtype="" id="6440" explains="">
留二日，沈祠而去。
		</region>
		<region typus="comment" subtype="" id="6441" explains="6440">
【索隱】按：沈白馬祭河决，於是作瓠子歌，見河渠書。
		</region>
		<region typus="original" subtype="" id="6442" explains="">
使二卿將卒塞决河，河徙二渠，复禹之故迹焉。
		</region>
	</paragraph>
	<paragraph index="38">
		<region typus="original" subtype="" id="6443" explains="">
是時既灭南越，越人勇之
		</region>
		<region typus="comment" subtype="" id="6444" explains="6443">
【集解】韋昭曰：「越地人名也。」
		</region>
		<region typus="original" subtype="" id="6445" explains="">
乃言「越人俗信鬼，而其祠皆見鬼，數有效。昔東瓯王敬鬼，壽至百六十歲。後世谩怠，故衰秏」。乃令越巫立越祝祠，安臺無壇，亦祠天神上帝百鬼，而以鸡卜。
		</region>
		<region typus="comment" subtype="" id="6446" explains="6445">
【集解】漢書音義曰：「持鸡骨卜，如鼠卜。」【正義】鸡卜法用鸡一，狗一，生，祝原讫，即殺鸡狗煮熟，又祭，独取鸡两眼，骨上自有孔裂，似人物形則吉，不足則凶。今岭南猶此法也。
		</region>
		<region typus="original" subtype="" id="6447" explains="">
上信之，越祠鸡卜始用焉。
		</region>
	</paragraph>
	<paragraph index="39">
		<region typus="original" subtype="" id="6448" explains="">
公孫卿曰：「僊人可見，而上往常遽，以故不見。今陛下可爲觀，如缑氏城，
		</region>
		<region typus="comment" subtype="" id="6449" explains="6448">
【集解】韋昭曰：「如猶比也。」
		</region>
		<region typus="original" subtype="" id="6450" explains="">
置脯棗，神人宜可致。且僊人好楼居。」於是上令長安則作蜚廉桂觀，
		</region>
		<region typus="comment" subtype="" id="6451" explains="6450">
【集解】應劭曰：「飞廉神禽，能致风氣。」晋灼曰：「身如鹿，头如雀，有角而蛇尾，文如豹文也。」
		</region>
		<region typus="original" subtype="" id="6452" explains="">
甘泉則作益延壽觀，使卿持節設具而候神人，乃作通天臺，
		</region>
		<region typus="comment" subtype="" id="6453" explains="6452">
【集解】徐廣曰：「在甘泉。」【索隱】漢書作通天臺於甘泉宫。案：漢書舊儀臺高三十丈，去長安二百里，望見長安城也。
		</region>
		<region typus="original" subtype="" id="6454" explains="">
置祠具其下，將招來神僊之屬。於是甘泉更置前殿，始廣諸宫室。
		</region>
		<region typus="comment" subtype="" id="6455" explains="6454">
【索隱】姚氏案：「杨雄云甘泉本因秦离宫，既奢泰，武帝增通天臺、迎风宫，近則有洪崖、储胥，遠則石關、封峦、鳷鹊、露寒、棠犁等觀，又有高华、温德觀、曾成宫、白虎、走狗、天梯、瑶臺、僊人、弩法、相思觀。」
		</region>
		<region typus="original" subtype="" id="6456" explains="">
夏，有芝生殿防内中。
		</region>
		<region typus="comment" subtype="" id="6457" explains="6456">
【集解】徐廣曰：「元封二年也。」【索隱】芝生殿房中。案：生芝九茎，於是作芝房歌。
		</region>
		<region typus="original" subtype="" id="6458" explains="">
天子爲塞河，興通天臺，若有光云，
		</region>
		<region typus="comment" subtype="" id="6459" explains="6458">
【集解】李奇曰：「爲此作事而有光應。」瓚曰：「作通天臺也。」
		</region>
		<region typus="original" subtype="" id="6460" explains="">
乃下诏曰：「甘泉防生芝九茎，
		</region>
		<region typus="comment" subtype="" id="6461" explains="6460">
【集解】應劭曰：「芝，芝草也，其叶相连。」如淳曰：「瑞應圖云王者敬事耆老，不失舊故，則芝草生。」
		</region>
		<region typus="original" subtype="" id="6462" explains="">
赦天下，毋有复作。」
		</region>
	</paragraph>
	<paragraph index="40">
		<region typus="original" subtype="" id="6463" explains="">
其明年，伐朝鲜。夏，旱。公孫卿曰：「黄帝時封則天旱，乾封
		</region>
		<region typus="comment" subtype="" id="6464" explains="6463">
【集解】苏林曰：「天旱欲使封土乾燥。」如淳曰：「但祭不立尸爲乾封。」【正義】乾音干。苏林云：「天旱欲使封土乾燥也。」顏师古云：「三歲不雨，暴所封之土令乾。」郑氏云：「但祭不立尸爲乾封。」
		</region>
		<region typus="original" subtype="" id="6465" explains="">
三年。」上乃下诏曰：「天旱，意乾封乎？其令天下尊祠靈星焉。」
		</region>
		<region typus="comment" subtype="" id="6466" explains="6465">
【正義】靈星即龙星也。張晏云：「龙星左角曰天田，則农祥也，見而祭之。」
		</region>
	</paragraph>
	<paragraph index="41">
		<region typus="original" subtype="" id="6467" explains="">
其明年，上郊雍，通回中道，巡之。
		</region>
		<region typus="comment" subtype="" id="6468" explains="6467">
【集解】徐廣曰：「在扶风汧縣。」
		</region>
		<region typus="original" subtype="" id="6469" explains="">
春，至鸣澤，
		</region>
		<region typus="comment" subtype="" id="6470" explains="6469">
【集解】服虔曰：「鸣澤，澤名也，在涿郡遒縣北界。」
		</region>
		<region typus="original" subtype="" id="6471" explains="">
從西河归。
		</region>
	</paragraph>
	<paragraph index="42">
		<region typus="original" subtype="" id="6472" explains="">
其明年冬，上巡南郡，
		</region>
		<region typus="comment" subtype="" id="6473" explains="6472">
【集解】徐廣曰：「元封五年。」
		</region>
		<region typus="original" subtype="" id="6474" explains="">
至江陵而東。登禮潜之天柱山，號曰南岳。
		</region>
		<region typus="comment" subtype="" id="6475" explains="6474">
【集解】應劭曰：「潜縣屬庐江。南岳，霍山也。」文穎曰：「天柱山在潜縣南，有祠。」
		</region>
		<region typus="original" subtype="" id="6476" explains="">
浮江，自寻陽出枞陽，
		</region>
		<region typus="comment" subtype="" id="6477" explains="6476">
【集解】地理志庐江有枞陽縣。
		</region>
		<region typus="original" subtype="" id="6478" explains="">
过彭蠡，祀其名山川。北至琅邪，並海上。四月中，至奉高脩封焉。
		</region>
	</paragraph>
	<paragraph index="43">
		<region typus="original" subtype="" id="6479" explains="">
初，天子封泰山，泰山東北阯古時有明堂處，處险不敞。上欲治明堂奉高旁，未晓其制度。济南人公玊帶
		</region>
		<region typus="comment" subtype="" id="6480" explains="6479">
【索隱】玊，或作「肃」。公玊，姓；帶，名。姚氏按：风俗通齊湣王臣有公玊厓，其後也，音語录反。三辅决录云杜陵有玊氏，音肃。說文以爲從玉，音「畜牧」之「畜」。今读公玊與决录音同。然二姓单複有異，单姓者肃，後漢司徒玊况是其後也。
		</region>
		<region typus="original" subtype="" id="6481" explains="">
上黄帝時明堂圖。明堂圖中有一殿，四面無壁，以茅盖，通水，圜宫垣爲複道，上有楼，從西南入，命曰昆仑，
		</region>
		<region typus="comment" subtype="" id="6482" explains="6481">
【索隱】玊帶明堂圖中爲複道，有楼從西南入，名其道曰昆仑。言其似昆仑山之五城十二楼，故名之也。
		</region>
		<region typus="original" subtype="" id="6483" explains="">
天子從之入，以拜祠上帝焉。於是上令奉高作明堂汶上，
		</region>
		<region typus="comment" subtype="" id="6484" explains="6483">
【集解】徐廣曰：「在元封二年秋。」
		</region>
		<region typus="original" subtype="" id="6485" explains="">
如帶圖。及五年脩封，則祠泰一、五帝於明堂上坐，令高皇帝祠坐对之。祠后土於下房，以二十太牢。天子從昆仑道入，始拜明堂如郊禮。禮毕，燎堂下。而上又上泰山，有祕祠其颠。而泰山下祠五帝，各如其方，黄帝並赤帝，而有司侍祠焉。泰山上举火，下悉應之。
		</region>
	</paragraph>
	<paragraph index="44">
		<region typus="original" subtype="" id="6486" explains="">
其後二歲，十一月甲子朔旦冬至，推历者以本统。天子親至泰山，以十一月甲子朔旦冬至日祠上帝明堂，
		</region>
		<region typus="comment" subtype="" id="6487" explains="6486">
【集解】徐廣曰：「常五年一脩耳。今適二年，故但祀明堂。」
		</region>
		<region typus="original" subtype="" id="6488" explains="">
每脩封禪。其贊飨曰：「天增授皇帝泰元神筴，周而复始。
		</region>
		<region typus="comment" subtype="" id="6489" explains="6488">
【索隱】案：薦飨之辞言天授皇帝泰元神筴，周而复始。又案：上黄帝得寶鼎神筴，則太古上皇创历之號，故此云太元神筴，周而复始也。
		</region>
		<region typus="original" subtype="" id="6490" explains="">
皇帝敬拜泰一。」東至海上，考入海及方士求神者，莫驗，然益遣，冀遇之。
		</region>
	</paragraph>
	<paragraph index="45">
		<region typus="original" subtype="" id="6491" explains="">
十一月乙酉，
		</region>
		<region typus="comment" subtype="" id="6492" explains="6491">
【集解】徐廣曰：「二十二日也。」
		</region>
		<region typus="original" subtype="" id="6493" explains="">
栢梁灾。十二月甲午朔，上親禪高里，
		</region>
		<region typus="comment" subtype="" id="6494" explains="6493">
【集解】伏俨曰：「山名，在泰山下。」
		</region>
		<region typus="original" subtype="" id="6495" explains="">
祠后土。臨渤海，將以望祠蓬萊之屬，冀至殊庭焉。
		</region>
		<region typus="comment" subtype="" id="6496" explains="6495">
【集解】漢書音義曰：「蓬萊庭。」【索隱】冀，漢書作「几」。几，近也；冀，望也，亦通。服虔曰：「蓬萊中僊人。殊庭者，異也。言入僊人異域也。」
		</region>
	</paragraph>
	<paragraph index="46">
		<region typus="original" subtype="" id="6497" explains="">
上还，以栢梁灾故，朝受计甘泉。
		</region>
		<region typus="comment" subtype="" id="6498" explains="6497">
【正義】顾胤云：「栢梁被烧，故受記故之物於甘泉也。」顏师古曰：「受郡國计簿也。」
		</region>
		<region typus="original" subtype="" id="6499" explains="">
公孫卿曰：「黄帝就青靈臺，十二日烧，
		</region>
		<region typus="comment" subtype="" id="6500" explains="6499">
【集解】徐廣曰：「日，一作『月』。」
		</region>
		<region typus="original" subtype="" id="6501" explains="">
黄帝乃治明庭。明庭，甘泉也。」方士多言古帝王有都甘泉者。其後天子又朝諸侯甘泉，甘泉作諸侯邸。勇之乃曰：「越俗有火灾，复起屋必以大，用胜服之。」於是作建章宫，
		</region>
		<region typus="comment" subtype="" id="6502" explains="6501">
【正義】括地志曰：「建章宫在雍州長安縣西二十里長安故城西。」
		</region>
		<region typus="original" subtype="" id="6503" explains="">
度爲千門万户。前殿度高未央，其東則凤阙，高二十餘丈。
		</region>
		<region typus="comment" subtype="" id="6504" explains="6503">
【索隱】三辅黄圖云「武帝营建章，起凤阙，高三十五丈」。關中記「一名别风，言别四方之风」。西京赋曰「阊阖之内，别风嶕峣」也。三辅故事云「北有圜阙，高二十丈，上有銅凤皇，故曰凤阙也」。
		</region>
		<region typus="original" subtype="" id="6505" explains="">
其西則唐中，
		</region>
		<region typus="comment" subtype="" id="6506" explains="6505">
【索隱】如淳云：「诗云『中唐有甓』。郑玄曰『唐，堂庭也』。尔雅以庙中路謂之唐。西京赋曰『前開唐中，弥望廣象』是也。」
		</region>
		<region typus="original" subtype="" id="6507" explains="">
數十里虎圈。
		</region>
		<region typus="comment" subtype="" id="6508" explains="6507">
【正義】圈，其遠反。括地志云：「虎圈今在長安城中西偏也。」
		</region>
		<region typus="original" subtype="" id="6509" explains="">
其北治大池，渐臺
		</region>
		<region typus="comment" subtype="" id="6510" explains="6509">
【正義】顏师古云：「渐，浸也。臺在池中，爲水所浸，故曰渐臺。」按：王莽死此臺也。
		</region>
		<region typus="original" subtype="" id="6511" explains="">
高二十餘丈，名曰泰液
		</region>
		<region typus="comment" subtype="" id="6512" explains="6511">
【正義】臣瓚云：「泰液言象陰陽津液以作池也。」
		</region>
		<region typus="original" subtype="" id="6513" explains="">
池，中有蓬萊、方丈、瀛洲、壶梁，象海中神山龟魚之屬。
		</region>
		<region typus="comment" subtype="" id="6514" explains="6513">
【索隱】三辅故事云：「殿北海池北岸有石魚，長二丈，廣五尺，西岸有石龟二枚，各長六尺。」
		</region>
		<region typus="original" subtype="" id="6515" explains="">
其南有玉堂、
		</region>
		<region typus="comment" subtype="" id="6516" explains="6515">
【索隱】其南則玉堂。漢武故事「玉堂基與未央前殿等，去地十二丈」。
		</region>
		<region typus="original" subtype="" id="6517" explains="">
璧門、大鳥之屬。乃立神明臺、
		</region>
		<region typus="comment" subtype="" id="6518" explains="6517">
【索隱】漢宫阙疏云：「臺高五十丈，上有九宫，常置九天道士百人也。」
		</region>
		<region typus="original" subtype="" id="6519" explains="">
井幹楼，
		</region>
		<region typus="comment" subtype="" id="6520" explains="6519">
【索隱】關中記「宫北有井幹臺，高五十丈，积木爲楼」。言筑累万木，转相交架，如井幹。司馬彪注莊子云「井幹，井阑也」。又崔譔云「井以四邊爲幹，猶筑墙之有桢幹」又諸本多作「幹」，一本作「榦」，音。說文云「幹，井桥」。
		</region>
		<region typus="original" subtype="" id="6521" explains="">
度五十餘丈，辇道相屬焉。
		</region>
	</paragraph>
	<paragraph index="47">
		<region typus="original" subtype="" id="6522" explains="">
夏，漢改历，以正月爲歲首，而色上黄，官名
		</region>
		<region typus="comment" subtype="" id="6523" explains="6522">
【集解】徐廣曰：「一無『名』字。」
		</region>
		<region typus="original" subtype="" id="6524" explains="">
更印章以五字。
		</region>
		<region typus="comment" subtype="" id="6525" explains="6524">
【集解】張晏曰：「漢据土德，土數五，故用五爲印文也。若丞相曰『丞相之印章』，諸卿及守相印文不足五字者，以『之』足也。」
		</region>
		<region typus="original" subtype="" id="6526" explains="">
因爲太初元年。是歲，西伐大宛。蝗大起。丁夫人、
		</region>
		<region typus="comment" subtype="" id="6527" explains="6526">
【集解】韋昭曰：「丁，姓；夫人，名也。」
		</region>
		<region typus="original" subtype="" id="6528" explains="">
雒陽虞初等以方祠诅匈奴、大宛焉。
		</region>
	</paragraph>
	<paragraph index="48">
		<region typus="original" subtype="" id="6529" explains="">
其明年，有司言雍五畤無牢熟具，芬芳不备。乃命祠官進畤犊牢具，五色食所胜，
		</region>
		<region typus="comment" subtype="" id="6530" explains="6529">
【集解】孟康曰：「若火胜金，則祠赤帝以白牡。」
		</region>
		<region typus="original" subtype="" id="6531" explains="">
而以木禺馬
		</region>
		<region typus="comment" subtype="" id="6532" explains="6531">
【索隱】木耦馬。一音偶。孟云「寓寄龙形于木」。又姚氏云「寓，叚也。以言叚木龙馬一驷，非寄生龙馬形於木也」。
		</region>
		<region typus="original" subtype="" id="6533" explains="">
代驹焉。独五帝用驹，行親郊用驹。及諸名山川用驹者，悉以木禺馬代。行过，乃用驹。他禮如故。
		</region>
	</paragraph>
	<paragraph index="49">
		<region typus="original" subtype="" id="6534" explains="">
其明年，東巡海上，考神僊之屬，未有驗者。方士有言「黄帝時爲五城十二楼，
		</region>
		<region typus="comment" subtype="" id="6535" explains="6534">
【集解】應劭曰：「昆仑玄圃五城十二楼，此僊人之所常居也。」
		</region>
		<region typus="original" subtype="" id="6536" explains="">
以候神人於执期，
		</region>
		<region typus="comment" subtype="" id="6537" explains="6536">
【集解】漢書音義曰：「执期，地名也。」
		</region>
		<region typus="original" subtype="" id="6538" explains="">
命曰迎年」。
		</region>
		<region typus="comment" subtype="" id="6539" explains="6538">
【正義】顏师古云：「迎年，若言祈年。」
		</region>
		<region typus="original" subtype="" id="6540" explains="">
上許作之如方，名曰明年。上親禮祠上帝，衣上黄焉。
		</region>
	</paragraph>
	<paragraph index="50">
		<region typus="original" subtype="" id="6541" explains="">
公玊帶曰：「黄帝時雖封泰山，然风后、封钜、
		</region>
		<region typus="comment" subtype="" id="6542" explains="6541">
【集解】應劭曰：「封钜，黄帝师。」
		</region>
		<region typus="original" subtype="" id="6543" explains="">
岐伯
		</region>
		<region typus="comment" subtype="" id="6544" explains="6543">
【正義】張揖云：「岐伯，黄帝太医。」
		</region>
		<region typus="original" subtype="" id="6545" explains="">
令黄帝封東泰山，
		</region>
		<region typus="comment" subtype="" id="6546" explains="6545">
【集解】徐廣曰：「在琅邪硃虚縣，汶水所出。」
		</region>
		<region typus="original" subtype="" id="6547" explains="">
禪凡山
		</region>
		<region typus="comment" subtype="" id="6548" explains="6547">
【集解】徐廣曰：「凡山亦在硃虚。」
		</region>
		<region typus="original" subtype="" id="6549" explains="">
合符，然後不死焉。」天子既令設祠具，至東泰山，東泰山卑小，不稱其聲，乃令祠官禮之，而不封禪焉。其後令帶奉祠候神物。夏，遂还泰山，脩五年之禮如前，而加禪祠石闾。石闾者，在泰山下阯南方，方士多言此僊人之闾也，故上親禪焉。
		</region>
	</paragraph>
	<paragraph index="51">
		<region typus="original" subtype="" id="6550" explains="">
其後五年，复至泰山脩封，
		</region>
		<region typus="comment" subtype="" id="6551" explains="6550">
【集解】徐廣曰：「天漢三年。李陵以天漢二年败也。」
		</region>
		<region typus="original" subtype="" id="6552" explains="">
还过祭常山。
		</region>
	</paragraph>
	<paragraph index="52">
		<region typus="original" subtype="" id="6553" explains="">
今天子所興祠，泰一、后土，三年親郊祠，建漢家封禪，五年一脩封。薄忌泰一及三一、冥羊、馬行、赤星，五，寬舒之祠官
		</region>
		<region typus="comment" subtype="" id="6554" explains="6553">
【集解】李奇曰：「祀名也。」【索隱】赤星即上靈星祠也。靈星，龙左角，其色赤，故曰赤星。五者，太一也。三一也，冥羊也，馬行也，赤星也。凡五，並祠官寬舒領之。
		</region>
		<region typus="original" subtype="" id="6555" explains="">
以歲時致禮。凡六祠，
		</region>
		<region typus="comment" subtype="" id="6556" explains="6555">
【索隱】謂五者之外有正太一后土祠，故六也。
		</region>
		<region typus="original" subtype="" id="6557" explains="">
皆太祝領之。至如八神諸神，明年、凡山他名祠，行过則祀，去則已。方士所興祠，各自主，其人终則已，祠官弗主。他祠皆如其故。今上封禪，其後十二歲而还，遍於五岳、四渎矣。而方士之候祠神人，入海求蓬萊，终無有驗。而公孫卿之候神者，猶以大人迹爲解，無其效。天子益怠厌方士之怪迂語矣，然终羁縻弗絕，冀遇其真。自此之後，方士言祠神者弥众，然其效可睹矣。
		</region>
		<region typus="comment" subtype="" id="6558" explains="6557">
【集解】徐廣曰：「猶今人云『其事已可知矣』，皆不信之耳。」
		</region>
	</paragraph>
	<paragraph index="53">
		<region typus="original" subtype="" id="6559" explains="">
太史公曰：余從巡祭天地諸神名山川而封禪焉。入壽宫侍祠神語，究觀方士祠官之言，於是退而論次。自古以來用事於鬼神者，具見其表裏。後有君子，得以覽焉。至若爼豆珪幣之詳，獻酬之禮，則有司存焉。
		</region>
	</paragraph>
	<paragraph index="54">
		<region typus="summary" subtype="" id="6560" explains="">
索隱述贊】孝武纂極，四海承平。志尚奢麗，尤敬神明。壇開八道，接通五城。朝親五利，夕拜文成。祭非祀典，巡乖卜征。登嵩勒岱，望景傳聲。迎年祀日，改历定正。疲秏中土，事彼邊兵。日不暇給，人無聊生。俯觀嬴政，几欲齊衡。
		</region>
	</paragraph>
</text>
