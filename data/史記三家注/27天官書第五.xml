<?xml version='1.0' encoding='UTF-8'?>
<text title="史記三家注" section="天官書第五" juan="27" original_title="史記">
	<paragraph index="0">
		<region typus="original" subtype="title" id="8091" explains="">
史記三家注 天官書第五
		</region>
	</paragraph>
	<paragraph index="1">
		<region typus="summary" subtype="" id="8092" explains="">
索隱】案：天文有五官。官者，星官也。星座有尊卑，若人之官曹列位，故曰天官。【正義】張衡云：「文曜麗乎天，其動者有七，日月五星是也。日者，陽精之宗；月者，陰精之宗；五星，五行之精。衆星列布，體生於地，精成於天，列居錯峙，各有所屬，在野象物，在朝象官，在人象事。其以神著有五列焉，是有三十五名：一居中央，謂之北斗；四布於方各七，爲二十八舍；日月運行，歴示吉凶也。」
		</region>
	</paragraph>
	<paragraph index="2">
		<region typus="original" subtype="" id="8093" explains="">
==中宮==
		</region>
	</paragraph>
	<paragraph index="3">
		<region typus="original" subtype="" id="8094" explains="">
中宮
		</region>
		<region typus="comment" subtype="" id="8095" explains="8094">
【索隱】姚氏案：春秋元命包云「官之爲言宣也，宣氣立精爲神垣」。又文耀鈎曰「中宮大帝，其精北極星。含元出氣，流精生一也」。
		</region>
		<region typus="original" subtype="" id="8096" explains="">
天極星，
		</region>
		<region typus="comment" subtype="" id="8097" explains="8096">
【索隱】案：爾雅「北極謂之北辰」。又春秋合誠圖云「北辰，其星五，在紫微中」。楊泉物理論云「北極，天之中，陽氣之北極也。極南爲太陽，極北爲太陰。日、月、五星行太陰則無光，行太陽則能照，故爲昏明寒暑之限極也。」
		</region>
		<region typus="original" subtype="" id="8098" explains="">
其一明者，太一常居也；
		</region>
		<region typus="comment" subtype="" id="8099" explains="8098">
【索隱】案：春秋合誠圖云「紫微，大帝室，太一之精也」。【正義】泰一，天帝之別名也。劉伯莊云：「泰一，天神之最尊貴者也。」
		</region>
		<region typus="original" subtype="" id="8100" explains="">
旁三星三公，
		</region>
		<region typus="comment" subtype="" id="8101" explains="8100">
【正義】三公三星在北斗杓東，又三公三星在北斗魁西，並爲太尉、司徒、司空之象，主變出陰陽，主佐機務。占以徙爲不吉，居常則安，金、火守之並爲咎也。
		</region>
		<region typus="original" subtype="" id="8102" explains="">
或曰子屬。後句四星，
		</region>
		<region typus="comment" subtype="" id="8103" explains="8102">
【索隱】句音鈎。句，曲也。
		</region>
		<region typus="original" subtype="" id="8104" explains="">
末大星正妃，
		</region>
		<region typus="comment" subtype="" id="8105" explains="8104">
【索隱】案：援神契云「辰極橫，後妃四星從，端大妃光明」。又案：星經以後句四星名爲四輔，其句陳六星爲六宮，亦主六軍，與此不同也。
		</region>
		<region typus="original" subtype="" id="8106" explains="">
餘三星後宮之屬也。環之匡衞十二星，藩臣。皆曰紫宮。
		</region>
		<region typus="comment" subtype="" id="8107" explains="8106">
【索隱】案：元命包曰「紫之言此也，宮之言中也，言天神運動，陰陽開閉，皆在此中也」。宋均又以爲十二軍，中外位各定，總謂之紫宮也。
		</region>
	</paragraph>
	<paragraph index="4">
		<region typus="original" subtype="" id="8108" explains="">
前列直斗口
		</region>
		<region typus="comment" subtype="" id="8109" explains="8108">
【索隱】直，劉氏云如字，直，當也。又音値也。
		</region>
		<region typus="original" subtype="" id="8110" explains="">
三星，隨北端兌，
		</region>
		<region typus="comment" subtype="" id="8111" explains="8110">
【索隱】隋斗端兌。隋音湯果反。劉氏云「斗，一作『北』」。案：漢書天文志作「北」。端作「耑」。兌作「鋭」。鋭謂星形尖鋭也。
		</region>
		<region typus="original" subtype="" id="8112" explains="">
若見若不，曰陰德，
		</region>
		<region typus="comment" subtype="" id="8113" explains="8112">
【索隱】案：文耀鈎曰「陰德爲天下綱」。宋均以爲陰行德者，道常也。
		</region>
		<region typus="comment" subtype="" id="8114" explains="8112">
【正義】星經云：「陰德二星在紫微宮内，尚書西，主施德惠者，故贊陰德遺惠，周急賑撫。占以不明爲宜；明，新君踐極也。」又云：「陰德星，中宮女主之象。星動搖，衅起宮掖，貴嬪内妾惡之。」
		</region>
		<region typus="original" subtype="" id="8115" explains="">
或曰天一。
		</region>
		<region typus="comment" subtype="" id="8116" explains="8115">
【正義】天一一星，疆閶闔外，天帝之神，主戰斗，知人吉凶。明而有光，則陰陽和，萬物成，人主吉；不然，反是太一一星次天一南，亦天帝之神，主使十六神，知風雨、水旱、兵革，飢饉、疾疫。占以不明及移爲災也。星經云：「天一、太一二星主王者即位，令諸立赤子而傳國位者。星不欲微；微則廢立不當其次，宗廟不享食矣。」
		</region>
		<region typus="original" subtype="" id="8117" explains="">
紫宮左三星曰天槍，
		</region>
		<region typus="comment" subtype="" id="8118" explains="8117">
【索隱】楚庚反。
		</region>
		<region typus="original" subtype="" id="8119" explains="">
右五星曰天棓，
		</region>
		<region typus="comment" subtype="" id="8120" explains="8119">
【集解】蘇林曰：「音『打』之『』。」【索隱】棓音皮，韋昭音剖。又詩緯曰：「槍三星，棓五星，在斗杓左右，主槍人棓人。」石氏星贊云「槍棓八星，備非常」也。【正義】棓，龐掌反。天棓五星在女牀東北，天子先驅，所以御兵也。占：星不具，國兵起也。
		</region>
		<region typus="original" subtype="" id="8121" explains="">
後六星絶漢抵營室，曰閣道。
		</region>
		<region typus="comment" subtype="" id="8122" explains="8121">
【索隱】絶，度也。抵，屬也。又案：樂汁圖云「閣道，北斗輔」。石氏云「閣道六星，神所乘也」。【正義】漢，天河也。直度曰絶。抵，至也。營室七星，天子之宮，亦爲玄宮，亦爲淸廟，主上公，亦天子離宮別館也。王者道被草木，營室歴九象而可觀。閣道六星在王良北，飛閣之道，天子欲遊別宮之道。占：一星不見則輦路不通，動搖則宮掖之内起兵也。
		</region>
	</paragraph>
	<paragraph index="5">
		<region typus="original" subtype="" id="8123" explains="">
北斗七星，
		</region>
		<region typus="comment" subtype="" id="8124" explains="8123">
【索隱】案：春秋運斗樞云「斗，第一天樞，第二旋，第三璣，第四權，第五衡，第六開陽，第七搖光。第一至第四爲魁，第五至第七爲標，合而爲斗。」文耀鈎云「斗者，天之喉舌。玉衡屬杓，魁爲■璣」。徐整長歴云「北斗七星，星間相去九千里。其二陰星不見者，相去八千里也」。
		</region>
		<region typus="original" subtype="" id="8125" explains="">
所謂「旋、璣、玉衡
		</region>
		<region typus="comment" subtype="" id="8126" explains="8125">
【索隱】案：尚書「旋」作「璿」。馬融云「璿，美玉也。機，渾天儀，可轉旋，故曰機。衡，其中橫筩。以璿爲機，以玉爲衡，蓋貴天象也」。鄭玄注大傳云「渾儀中筩爲旋機，外規爲玉衡」也。
		</region>
		<region typus="original" subtype="" id="8127" explains="">
以齊七政」。
		</region>
		<region typus="comment" subtype="" id="8128" explains="8127">
【索隱】案：尚書大傳云「七政，謂春、秋、冬、夏、天文、地理、人道，所以爲政也。人道政而萬事順成」。又馬融注尚書云「七政者，北斗七星，各有所主：第一曰正日；第二曰主月法；第三曰命火，謂熒惑也；第四曰煞土，謂塡星也；第五曰伐水，謂辰星也；第六曰危木，謂歳星也；第七曰剽金，謂太白也。日、月、五星各異，故曰七政也」。
		</region>
		<region typus="original" subtype="" id="8129" explains="">
杓攜龍角，
		</region>
		<region typus="comment" subtype="" id="8130" explains="8129">
【集解】孟康曰：「杓，北斗杓也。龍角，東方宿也。攜，連也。」【正義】案：角星爲天關，其間天門，其内天庭，黃道所經，七耀所行。左角爲理，主刑，其南爲太陽道；右角爲將，主兵，其北爲太陰道也。蓋天之三門，故其星明大則天下太平，賢人在位；不然，反是也。
		</region>
		<region typus="original" subtype="" id="8131" explains="">
衡殷南斗，
		</region>
		<region typus="comment" subtype="" id="8132" explains="8131">
【集解】晉灼曰：「衡，斗之中央。殷，中也。」【索隱】案：晉灼云「殷，中也」。宋均云「殷，當也」。
		</region>
		<region typus="original" subtype="" id="8133" explains="">
魁枕參首。
		</region>
		<region typus="comment" subtype="" id="8134" explains="8133">
【正義】枕，之禁反。衡，斗衡也。魁，斗第一星也。言北方斗，斗衡直當北之魁，枕於參星之首；北斗之杓連於龍角。南斗六星爲天廟，丞相、大宰之位，主薦賢良，授爵祿，又主兵，一曰天機。南二星，魁、天粱；中央一星，天相；北二星，天府庭也。占：斗星盛明，王道和平，爵祿行；不然，反是。參主斬刈，又爲天獄，主殺罰。其中三星橫列者，三將軍，東北曰左肩，主左將；西北曰右肩，主右將；東南曰左足，主後將；西南曰右足，主偏將：故軒轅氏占參應七將也。中央三小星曰伐，天之都尉也，主戎狄之國。不欲明；若明與參等，大臣謀亂，兵起，夷狄内戰。七將皆明，主天下兵振；芒角張，王道缺；參失色，軍散敗；參芒角動搖，邊候有急；參左足入玉井中，及金、火守，皆爲起兵。
		</region>
		<region typus="original" subtype="" id="8135" explains="">
用昏建者杓；
		</region>
		<region typus="comment" subtype="" id="8136" explains="8135">
【索隱】用昏建中者杓。説文云「杓，斗柄」。音匹遙反，即招搖。
		</region>
		<region typus="original" subtype="" id="8137" explains="">
杓，自華以西南。
		</region>
		<region typus="comment" subtype="" id="8138" explains="8137">
【集解】孟康曰：「傳曰『斗第七星法太白主，杓，斗之尾也』。尾爲陰，又其用昏，昏陰位，在西方，故主西南。」【正義】杓，東北第七星也。華，華山也。言北斗昏建用斗杓，星指寅也。杓，華山西南之地也。
		</region>
		<region typus="original" subtype="" id="8139" explains="">
夜半建者衡；
		</region>
		<region typus="comment" subtype="" id="8140" explains="8139">
【集解】徐廣曰：「第五星。」孟康曰：「假令杓昏建寅，衡夜半亦建寅。」【索隱】孟康曰：「假令杓昏建寅，衡夜半亦建寅也。」
		</region>
		<region typus="original" subtype="" id="8141" explains="">
衡，殷中州河、濟之間。
		</region>
		<region typus="comment" subtype="" id="8142" explains="8141">
【正義】衡，北斗衡也。言北斗夜半建用斗衡指寅。殷，當也。斗衡黃河、濟水之間地也。
		</region>
		<region typus="original" subtype="" id="8143" explains="">
平旦建者魁；魁，海岱以東北也。
		</region>
		<region typus="comment" subtype="" id="8144" explains="8143">
【集解】孟康曰：「傳曰『斗第一星法於日，主齊也』。魁，斗之首；首，陽也，又其用在明陽與明德，在東方，故主東北齊分。」【正義】言北斗旦建用斗魁指寅也。海岱，代郡也。言魁星主海岱之東北地也。隨三時所指，有前三建也。
		</region>
		<region typus="original" subtype="" id="8145" explains="">
斗爲帝車，運於中央，
		</region>
		<region typus="comment" subtype="" id="8146" explains="8145">
【索隱】姚氏案：宋均曰「言是大帝乘車巡狩，故無所不紀也。」
		</region>
		<region typus="original" subtype="" id="8147" explains="">
臨制四鄕。分陰陽，建四時，均五行，移節度，定諸紀，皆繫於斗。
		</region>
	</paragraph>
	<paragraph index="6">
		<region typus="original" subtype="" id="8148" explains="">
斗魁戴匡六星
		</region>
		<region typus="comment" subtype="" id="8149" explains="8148">
【集解】晉灼曰：「似匡，故曰戴匡也。」
		</region>
		<region typus="original" subtype="" id="8150" explains="">
曰文昌宮：
		</region>
		<region typus="comment" subtype="" id="8151" explains="8150">
【索隱】文耀鈎曰「文昌宮爲天府」。孝經援神契云「文者精所聚，昌者揚天紀」。輔拂並居，以成天象，故曰文昌。
		</region>
		<region typus="original" subtype="" id="8152" explains="">
一曰上將，二曰次將，三曰貴相，四曰司命，五曰司中，六曰司祿。
		</region>
		<region typus="comment" subtype="" id="8153" explains="8152">
【索隱】春秋元命包曰：「上將建威武，次將正左右，貴相理文緒，司祿賞功進士，司命主老幼，司災主災咎也。」
		</region>
		<region typus="original" subtype="" id="8154" explains="">
在斗魁中，貴人之牢。
		</region>
		<region typus="comment" subtype="" id="8155" explains="8154">
【集解】孟康曰：「傳曰『天理四星在斗魁中。貴人牢名曰天理』。」
		</region>
		<region typus="comment" subtype="" id="8156" explains="8154">
【索隱】
		</region>
		<region typus="original" subtype="" id="8157" explains="">
在魁中，貴人牢。樂汁圖云「天理理貴人牢」。宋均曰「以理牢獄」也。
		</region>
		<region typus="original" subtype="" id="8158" explains="">
【正義】占：明，及其中有星，此貴人下獄也。
		</region>
		<region typus="original" subtype="" id="8159" explains="">
魁下六星，兩兩相比者，名曰三能。
		</region>
		<region typus="comment" subtype="" id="8160" explains="8159">
【集解】蘇林曰：「能音台。」【索隱】魁下六星，兩兩相比，曰三台。案：漢書東方朔「原陳泰階六符」。孟康曰「泰階，三台也，台星凡六星。六符，六星之符驗也」。應劭引黃帝泰階六符經曰「泰階者，天子之三階：上階，上星爲男主，下星爲女主；中階，上星爲諸侯三公，下星爲卿大夫；下階，上星爲士，下星爲庶人。三階平，則陰陽和，風雨時；不平，則稼穡不成，冬雷夏霜，天行暴令，好興甲兵。修宮榭，廣苑囿，則上階爲之坼也」。
		</region>
		<region typus="original" subtype="" id="8161" explains="">
三能色齊，君臣和；不齊，爲乖戾。輔星
		</region>
		<region typus="comment" subtype="" id="8162" explains="8161">
【集解】孟康曰：「在北斗第六星旁。」
		</region>
		<region typus="original" subtype="" id="8163" explains="">
明近，
		</region>
		<region typus="comment" subtype="" id="8164" explains="8163">
【正義】大臣之象也。占：欲其小而明；若大而明，則臣奪君政；小而不明，則臣不任職；明大與斗合，國兵暴起；暗而遠斗，臣不死則奪；若近臣專賞，排賢用佞，則輔生角；近臣擅國符印，將謀社稷，則輔生翼；不然，則死也。
		</region>
		<region typus="original" subtype="" id="8165" explains="">
輔臣親彊；斥小，疎弱。
		</region>
		<region typus="comment" subtype="" id="8166" explains="8165">
【集解】蘇林曰：「斥，遠也。」
		</region>
	</paragraph>
	<paragraph index="7">
		<region typus="original" subtype="" id="8167" explains="">
杓端有兩星：一内爲矛，招搖；
		</region>
		<region typus="comment" subtype="" id="8168" explains="8167">
【集解】孟康曰：「近北斗者招搖，招搖爲天矛。」晉灼曰：「更河三星，天矛、鋒、招搖，一星耳。」【索隱】案：詩記歴樞云「更河中招搖爲胡兵」。宋均云「招搖星在更河内」。又樂汁圖云「更河天矛」，宋均以爲更河名天矛，則更河是星名也。
		</region>
		<region typus="original" subtype="" id="8169" explains="">
一外爲盾，天鋒。
		</region>
		<region typus="comment" subtype="" id="8170" explains="8169">
【集解】晉灼曰：「外，遠北斗也。在招搖南，一名玄戈。」
		</region>
		<region typus="comment" subtype="" id="8171" explains="8169">
【正義】星經云：「梗河星爲戟劍之星，若星不見或進退不定，鋒鏑亂起，將爲邊境之患也。」
		</region>
		<region typus="original" subtype="" id="8172" explains="">
有句圜十五星，索隱句音鈎。圜音員。其形如連環，即貫索星也。屬杓，
		</region>
		<region typus="comment" subtype="" id="8173" explains="8172">
【正義】屬音燭。
		</region>
		<region typus="original" subtype="" id="8174" explains="">
曰賤人之牢。
		</region>
		<region typus="comment" subtype="" id="8175" explains="8174">
【索隱】案：詩記歴樞云「賤人牢，一曰天獄」。又樂汁圖云「連營，賤人牢」。宋均以爲連營，貫索也。
		</region>
		<region typus="comment" subtype="" id="8176" explains="8174">
【正義】貫索九星在七公前，一曰連索，主法律，禁暴彊，故爲賤人牢也。牢口一星爲門，欲其開也。占：星悉見，則獄事繁；不見，則刑務簡；動搖，則斧鉞用；中虚，則改元；口開，則有赦；人主憂，若閉口，及星入牢中，有自繫死者。常夜候之，一星不見，有小喜；二星不見，則賜祿；三星不見，則人主德令且赦。遠十七日，近十六日。若有客星出，視其小大：大，有大赦；小，亦如之也。
		</region>
		<region typus="original" subtype="" id="8177" explains="">
其牢中星實則囚多，虚則開出。
		</region>
	</paragraph>
	<paragraph index="8">
		<region typus="original" subtype="" id="8178" explains="">
天一、槍、棓、矛、盾動搖，角大，兵起。
		</region>
		<region typus="comment" subtype="" id="8179" explains="8178">
【集解】李奇曰：「角，芒角。」
		</region>
	</paragraph>
	<paragraph index="9">
		<region typus="original" subtype="" id="8180" explains="">
==東宮==
		</region>
	</paragraph>
	<paragraph index="10">
		<region typus="original" subtype="" id="8181" explains="">
東宮蒼龍，
		</region>
		<region typus="comment" subtype="" id="8182" explains="8181">
【索隱】案：文耀鈎云「東宮蒼帝，其精爲龍」也。
		</region>
		<region typus="original" subtype="" id="8183" explains="">
房、心。
		</region>
		<region typus="comment" subtype="" id="8184" explains="8183">
【索隱】案：爾雅云「大辰，房、心、尾也」。李巡曰「大辰，蒼龍宿，體最明也」。
		</region>
		<region typus="original" subtype="" id="8185" explains="">
心爲明堂，
		</region>
		<region typus="comment" subtype="" id="8186" explains="8185">
【索隱】春秋説題辭云：「房、心爲明堂，天王布政之宮。」尚書運期授曰：「房，四表之道。」宋均云：「四星間有三道，日、月、五星所從出入也。」
		</region>
		<region typus="original" subtype="" id="8187" explains="">
大星天王，前後星子屬。
		</region>
		<region typus="comment" subtype="" id="8188" explains="8187">
【索隱】鴻範五行傳曰：「心之大星，天王也。前星，太子；後星，庶子。」
		</region>
		<region typus="original" subtype="" id="8189" explains="">
不欲直，直則天王失計。房爲府，曰天駟。
		</region>
		<region typus="comment" subtype="" id="8190" explains="8189">
【索隱】房爲天府，曰天駟。爾雅云：「天駟，房。」詩記歴樞云：「房爲天馬，主車駕。」宋均云：「房旣近心，爲明堂，又別爲天府及天駟也。」
		</region>
		<region typus="original" subtype="" id="8191" explains="">
其陰，右驂。
		</region>
		<region typus="comment" subtype="" id="8192" explains="8191">
【正義】房星，君之位，亦主左驂，亦主良馬，故爲駟。王者恆祠之，是馬祖也。
		</region>
		<region typus="original" subtype="" id="8193" explains="">
旁有兩星曰衿；
		</region>
		<region typus="comment" subtype="" id="8194" explains="8193">
【索隱】房有兩星曰衿。一音其炎反。元命包云：「鈎衿兩星，以閑防，神府闓舒，爲主鈎距，以備非常也。」【正義】占：明而近房，天下同心。鈎、鈐、房、心之間有客星出及疎坼者，皆地動之祥也。
		</region>
		<region typus="original" subtype="" id="8195" explains="">
北一星曰舝。
		</region>
		<region typus="comment" subtype="" id="8196" explains="8195">
【集解】徐廣曰：「音轄。」【正義】説文云：「轄，車軸耑鍵也。兩相穿背也。」星經云：「鍵閉一星，在房東北，掌管籥也。」占：不居其所，則津梁不通，宮門不禁；居，則反是也。
		</region>
		<region typus="original" subtype="" id="8197" explains="">
東北曲十二星曰旗。
		</region>
		<region typus="comment" subtype="" id="8198" explains="8197">
【正義】兩旗者，左旗九星，在河鼓左也；右旗九星，在河鼓右也。皆天之鼓旗，所以爲旌表。占：欲其明大光潤，將軍吉；不然，爲兵憂；及不居其所，則津梁不通；動搖，則兵起也。
		</region>
		<region typus="original" subtype="" id="8199" explains="">
旗中四星天市；
		</region>
		<region typus="comment" subtype="" id="8200" explains="8199">
【正義】天市二十三星，在房、心東北，主國市聚交易之所，一曰天旗。明則市吏急，商人無利；忽然不明，反是。市中星衆則歳實，稀則歳虚。熒惑犯，戮不忠之臣。彗星出，當徙市易都。客星入，兵大起；出之，有貴喪也。
		</region>
		<region typus="original" subtype="" id="8201" explains="">
中六星曰市樓。市中星衆者實；其虚則秏。
		</region>
		<region typus="comment" subtype="" id="8202" explains="8201">
【正義】秏，貧無也。
		</region>
		<region typus="original" subtype="" id="8203" explains="">
房南衆星曰騎官。
		</region>
	</paragraph>
	<paragraph index="11">
		<region typus="original" subtype="" id="8204" explains="">
左角，李；右角，將。
		</region>
		<region typus="comment" subtype="" id="8205" explains="8204">
【索隱】李即理，理，法官也。故元命包云「左角理，物以起；右角將，帥而動」。又石氏云「左角爲天田，右角爲天門」也。
		</region>
		<region typus="original" subtype="" id="8206" explains="">
大角者，天王帝廷。
		</region>
		<region typus="comment" subtype="" id="8207" explains="8206">
【索隱】大角，天王帝廷。案：援神契云「大角爲坐候」。宋均云「坐，帝坐也」。正義大角一星，在兩攝提間，人君之象也。占：其明盛黃潤，則天下大同也。
		</region>
		<region typus="original" subtype="" id="8208" explains="">
其兩旁各有三星，鼎足句之，曰攝提。
		</region>
		<region typus="comment" subtype="" id="8209" explains="8208">
【集解】晉灼曰：「如鼎之句曲。」【索隱】案：元命包云「攝提之爲言提攜也。言提斗攜角以接於下也」。【正義】攝提六星，夾大角，大臣之象，恆直斗杓所指，紀八節，察萬事者也。占：色温温不明而大者，人君恐；客星入之，聖人受制也。
		</region>
		<region typus="original" subtype="" id="8210" explains="">
攝提者，直斗杓所指，以建時節，故曰「攝提格」。亢爲疎廟，
		</region>
		<region typus="comment" subtype="" id="8211" explains="8210">
【索隱】元命包曰「亢四星爲廟廷」。又文耀鈎「爲疎廟」，宋均以爲疎，外也；廟，或爲朝也。【正義】聽政之所也。其占：明大，則輔臣忠，天下寧；不然，則反是也。
		</region>
		<region typus="original" subtype="" id="8212" explains="">
主疾。其南北兩大星，曰南門。
		</region>
		<region typus="comment" subtype="" id="8213" explains="8212">
【正義】南門二星，在庫樓南，天之外門。占：明則氐、羌貢；暗則諸夷叛；客星守之，外兵且至也。
		</region>
		<region typus="original" subtype="" id="8214" explains="">
氐爲天根，
		</region>
		<region typus="comment" subtype="" id="8215" explains="8214">
【索隱】爾雅云「天根，氐也」。孫炎以爲角、亢下繫於氐，若木之有根也。【正義】星經云：「氐四星爲路寢，聽朝所居。其占：明大，則臣下奉度。」合誠圖云：「氐爲宿宮也。」
		</region>
		<region typus="original" subtype="" id="8216" explains="">
主疫。
		</region>
		<region typus="comment" subtype="" id="8217" explains="8216">
【索隱】宋均云：「疫，病也。三月楡莢落；故主疾疫也。然此時物雖生，而日宿在奎，行毒氣，故有疫也。」正義氐、房、心三宿爲火，於辰在卯，宋之分野。
		</region>
	</paragraph>
	<paragraph index="12">
		<region typus="original" subtype="" id="8218" explains="">
尾爲九子，
		</region>
		<region typus="comment" subtype="" id="8219" explains="8218">
【索隱】宋均云：「屬後宮塲，故得兼子。子必九者，取尾有九星也。」元命包云：「尾九星，箕四星，爲後宮之塲也。」【正義】尾，箕。尾爲析木之津，於辰在寅，燕之分野。尾九星爲後宮，亦爲九子。星近心第一星爲後，次三星妃，次三星嬪，末二星妾。占：均明，大小相承，則後宮敍而多子；不然，則不；金、火守之，後宮兵起；若明暗不常，妃嫡乖亂，妾媵失序。
		</region>
		<region typus="original" subtype="" id="8220" explains="">
曰君臣；斥絶，不和。箕爲敖客，
		</region>
		<region typus="comment" subtype="" id="8221" explains="8220">
【索隱】宋均云：「敖，調弄也。箕以簸揚，調弄象也。箕又受物，有去去來來，客之象也。」【正義】敖音泬。箕主八風，亦後妃之府也。移徙入河，國人相食；金、火入守，天下亂；月宿其野，爲風起。
		</region>
		<region typus="original" subtype="" id="8222" explains="">
曰口舌。
		</region>
		<region typus="comment" subtype="" id="8223" explains="8222">
【索隱】詩云「維南有箕，載翕其舌」。又詩緯云「箕爲天口，主出氣」。是箕有舌，象讒言。詩曰「哆兮侈兮，成是南箕」，謂有敖客行謁請之也。
		</region>
	</paragraph>
	<paragraph index="13">
		<region typus="original" subtype="" id="8224" explains="">
火犯守角，
		</region>
		<region typus="comment" subtype="" id="8225" explains="8224">
【索隱】案：韋昭曰「火，熒惑也」。
		</region>
		<region typus="original" subtype="" id="8226" explains="">
則有戰。房、心，王者惡之也。
		</region>
		<region typus="comment" subtype="" id="8227" explains="8226">
【正義】熒惑犯守箕、尾，氐星自生芒角，則有戰陣之事。若熒惑守房、心，及房、心自生芒角，則王者惡之也。
		</region>
	</paragraph>
	<paragraph index="14">
		<region typus="original" subtype="" id="8228" explains="">
==南宮==
		</region>
	</paragraph>
	<paragraph index="15">
		<region typus="original" subtype="" id="8229" explains="">
南宮朱鳥，
		</region>
		<region typus="comment" subtype="" id="8230" explains="8229">
【正義】柳八星爲朱鳥咮，天之廚宰，主尚食，和滋味。
		</region>
		<region typus="original" subtype="" id="8231" explains="">
權、衡。
		</region>
		<region typus="comment" subtype="" id="8232" explains="8231">
【集解】孟康曰：「軒轅爲權，太微爲衡。」【索隱】案：文耀鈎云「南宮赤帝，其精爲朱鳥」。孟康曰：「軒轅爲權，太微爲衡」也。【正義】權四星在軒轅尾西，主烽火，備警急。占以明爲安靜；不明，則警急；動搖芒角亦如之。衡，太微之庭也。
		</region>
		<region typus="original" subtype="" id="8233" explains="">
衡，太微，三光之廷。
		</region>
		<region typus="comment" subtype="" id="8234" explains="8233">
【索隱】宋均曰：「太微，天帝南宮也。三光，日、月、五星也。
		</region>
		<region typus="original" subtype="" id="8235" explains="">
」匡衞十二星，藩臣：
		</region>
		<region typus="comment" subtype="" id="8236" explains="8235">
【索隱】十二星，蕃臣。春秋合誠圖曰：「太微主法式，陳星十二，以備武急也。」【正義】太微宮垣十星，在翼、軫地，天子之宮庭，五帝之坐，十二諸侯之府也。其外藩，九卿也。南藩中二星間爲端門。次東第一星爲左執法，廷尉之象；第二星爲上相；第三星爲次相；第四星爲次將；第五星爲上將。端門西第一星爲右執法，御史大夫之象也；第二星爲上將；第三星爲次將；第四星爲次相；第五星爲上相。其東垣北左執法、上相兩星間名曰左掖門；上相兩星間名曰東華門；上相、次相、上將、次將間名曰太陽門。其西垣右執法、上將間名曰右掖門；上將間名曰西華門；次將、次相間名曰中華門；次相兩星間名曰太陰門。各依其名，是其職也。占與紫宮垣同也。
		</region>
		<region typus="original" subtype="" id="8237" explains="">
西，將；東，相；南四星，執法；中，端門；門左右，掖門。門内六星，諸侯。
		</region>
		<region typus="comment" subtype="" id="8238" explains="8237">
【正義】内五諸侯五星，列在帝庭。其星並欲光明潤澤；若枯燥，則各於其處受其災變，大至誅戮，小至流亡；若動搖，則擅命以干主者。審其分以占之，則無惑也。又雲諸侯五星在東井北河，主刺舉，戒不虞。又曰理陰陽，察得失。一曰帝師，二曰帝友，三曰三公，四曰博士，五曰太史。此五者，爲天子定疑議也。占：明大潤澤，大小齊等，則國之福；不然，則上下相猜，忠臣不用。
		</region>
		<region typus="original" subtype="" id="8239" explains="">
其内五星，五帝坐。
		</region>
		<region typus="comment" subtype="" id="8240" explains="8239">
【索隱】詩含神霧雲五精星坐，其東蒼帝坐，神名靈威仰，精爲靑龍之類是也。【正義】黃帝坐一星，在太微宮中，含樞紐之神。四星夾黃帝坐：蒼帝東方靈威仰之神；赤帝南方赤熛怒之神；白帝西方白昭矩之神；黑帝北方葉光紀之神。五帝並設，神靈集謀者也。占：五座明而光，則天子得天地之心；不然，則失位；金、火來守，入太微，若順入，軌道，司其出之所守，則爲天子所誅也；其逆入若不軌道，以所犯名之，中坐成形。
		</region>
		<region typus="original" subtype="" id="8241" explains="">
後聚一十五星，蔚然，
		</region>
		<region typus="comment" subtype="" id="8242" explains="8241">
【集解】徐廣曰：「一云『哀烏』。」
		</region>
		<region typus="original" subtype="" id="8243" explains="">
曰郎位；
		</region>
		<region typus="comment" subtype="" id="8244" explains="8243">
【索隱】徐廣云：「一云『哀烏』。」案：漢書作「哀烏」，則「哀烏」「蔚然」皆星之貌狀。其星爲郎位。正義郎位十五星，在太微中帝坐東北。周之元士，漢之光祿、中散、諫議，此三署郎中，是今之尚書郎。占：欲其大小均耀，光潤有常，吉也。
		</region>
		<region typus="original" subtype="" id="8245" explains="">
傍一大星，將位也。
		</region>
		<region typus="comment" subtype="" id="8246" explains="8245">
【索隱】案：宋均云爲群郎之將帥是也。【正義】將，子象反。郎將一星，在郎位東北，所以爲武備，今之左右中郎將。占：大而明，角，將恣不可當也。
		</region>
		<region typus="original" subtype="" id="8247" explains="">
月、五星順入，軌道，
		</region>
		<region typus="comment" subtype="" id="8248" explains="8247">
【索隱】
		</region>
		<region typus="original" subtype="" id="8249" explains="">
韋昭云：「謂循軌道不邪逆也。順入，從西入之也。」
		</region>
		<region typus="comment" subtype="" id="8250" explains="8249">
【正義】謂月、五星順入軌道，入太微庭也。
		</region>
		<region typus="original" subtype="" id="8251" explains="">
司其出，所守，天子所誅也。
		</region>
		<region typus="comment" subtype="" id="8252" explains="8251">
【索隱】宋均云：「司察日、月、五星所守列宿，若請官屬不去十日者，於是天子命使誅討之也。」
		</region>
		<region typus="original" subtype="" id="8253" explains="">
其逆入，若不軌道，以所犯命之；中坐，成形，
		</region>
		<region typus="comment" subtype="" id="8254" explains="8253">
【集解】晉灼曰：「中坐，犯帝坐也。成形，禍福之形見也。」【索隱】其逆入，不軌道。宋均云：「逆入，從東入；不軌道，不由康衢而入者也。以其所犯命之者，亦謂隨所犯之位，天子命誅其人也。」【正義】命，名也。謂月、五星逆入，不依軌道，司察其所犯太微中帝坐，帝坐必成其刑戮，皆是群下相從而謀上也。
		</region>
		<region typus="original" subtype="" id="8255" explains="">
皆群下從謀也。金、火尤甚。
		</region>
		<region typus="comment" subtype="" id="8256" explains="8255">
【索隱】案：火主銷物而金爲兵，故尤急。然則木、水、土爲小變也。
		</region>
		<region typus="comment" subtype="" id="8257" explains="8255">
【正義】若金、火逆入，不軌道，犯帝坐，尤甚於月及水、土、木也。
		</region>
		<region typus="original" subtype="" id="8258" explains="">
廷藩西有隋星五，
		</region>
		<region typus="comment" subtype="" id="8259" explains="8258">
【集解】隋音他果反。【索隱】宋均云「南北爲隋」。又他果反，隋爲垂下。
		</region>
		<region typus="original" subtype="" id="8260" explains="">
曰少微，士大夫。
		</region>
		<region typus="comment" subtype="" id="8261" explains="8260">
【索隱】春秋合誠圖云「少微，處士位」。又天官占云「少微一名處士星」也。
		</region>
		<region typus="comment" subtype="" id="8262" explains="8260">
【正義】廷，太微廷；藩，衞也。少微四星，在太微西，南北列：第一星，處士也；第二星，議士也；第三星，博士也；第四星，大夫也。占以明大黃潤，則賢士舉；不明；反是；月、五星犯守，處士憂，宰相易也。
		</region>
		<region typus="original" subtype="" id="8263" explains="">
權，軒轅。軒轅，黃龍體。
		</region>
		<region typus="comment" subtype="" id="8264" explains="8263">
【集解】孟康曰：「形如騰龍。」【索隱】援神契曰「軒轅十二星，後宮所居。」石氏星贊以軒轅龍體，主後妃也。正義軒轅十七星，在七星北，黃龍之體，主雷雨之神，後宮之象也。陰陽交感，激爲雷電，和爲雨，怒爲風，亂爲霧，凝爲霜，散爲露，聚爲雲氣，立爲虹蜺，離爲背璚，分爲抱珥。二十四變，皆軒轅主之。其大星，女主也；次北一星，夫人也；次北一星，妃也；其次諸星皆次妃之屬。女主南一小星，女御也；左一星，少民，后宗也；右一星，大民，太后宗也。占：欲其小黃而明，吉；大明，則爲後宮爭競；移徙，則國人流逬；東西角大張而振，後族敗；水、火、金守軒轅，女主惡也
		</region>
		<region typus="original" subtype="" id="8265" explains="">
。前大星，女主象；旁小星，御者後宮屬。月、五星守犯者，如衡占。
		</region>
		<region typus="comment" subtype="" id="8266" explains="8265">
【索隱】宋均云：「責在後黨嬉，讒賊興，招此祥。」案：亦當天子命誅也。
		</region>
	</paragraph>
	<paragraph index="16">
		<region typus="original" subtype="" id="8267" explains="">
東井爲水事。其西曲星曰鉞。鉞北，北河；南，南河；兩河、天闕閒爲關梁。輿鬼，鬼祠事；中白者爲質。火守南北河，兵起，穀不登。故德成衡，觀成潢，傷成鉞，禍成井，誅成質。
		</region>
	</paragraph>
	<paragraph index="17">
		<region typus="original" subtype="" id="8268" explains="">
東井爲水事。
		</region>
		<region typus="comment" subtype="" id="8269" explains="8268">
【索隱】元命包云：「東井八星，主水衡也。」
		</region>
		<region typus="original" subtype="" id="8270" explains="">
其西曲星曰鉞。
		</region>
		<region typus="comment" subtype="" id="8271" explains="8270">
【正義】東井八星，鉞一星，輿鬼四星，一星爲質，爲鶉首，於辰在未，皆秦之分野。一大星，黃道之所經，爲天之亭候，主水衡事，法令所取平也。王者用法平，則井星明而端列。鉞一星附井之前，主伺奢淫而斬之。占：不欲其明；明與井齊，或搖動，則天子用鉞於大臣；月宿井，有風雨之變也。
		</region>
		<region typus="original" subtype="" id="8272" explains="">
鉞北，北河；南，南河；
		</region>
		<region typus="comment" subtype="" id="8273" explains="8272">
【正義】南河三星，北河三星，分夾東井南北，置而爲戒。南河南戒，一曰陽門，亦曰越門；北河北戒，一曰陰門，亦爲胡門。兩戒間，三光之常道也。占以南星不見則南道不通，北亦如之；動搖及火守，中國兵起也。又云動則胡、越爲變，或連近臣以結之。
		</region>
		<region typus="original" subtype="" id="8274" explains="">
兩河、天闕間爲關梁。
		</region>
		<region typus="comment" subtype="" id="8275" explains="8274">
【索隱】宋均云：「兩河六星，知逆邪。言關梁之限，知邪僞也。」
		</region>
		<region typus="comment" subtype="" id="8276" explains="8274">
【正義】闕丘二星在南河南，天子之雙闕，諸侯之兩觀，亦象魏縣書之府。金、火守之，主兵戰闕下也。
		</region>
		<region typus="original" subtype="" id="8277" explains="">
輿鬼，鬼祠事；中白者爲質。
		</region>
		<region typus="comment" subtype="" id="8278" explains="8277">
【集解】晉灼曰：「輿鬼五星，其中白者爲質。」
		</region>
		<region typus="comment" subtype="" id="8279" explains="8277">
【正義】輿鬼四星，主祠事，天目也，主視明察姦謀。東北星主積馬，東南星主積兵，西南星主積布帛，西北星主積金玉，隨其變占之。中一星爲積屍，一名質，主喪死祠祀。占：鬼星明大，穀成；不明，百姓散。質欲其沒不明；明則兵起，大臣誅，下人死之
		</region>
		<region typus="original" subtype="" id="8280" explains="">
。火守南北河，兵起，穀不登。故德成衡，觀成潢，
		</region>
		<region typus="comment" subtype="" id="8281" explains="8280">
【集解】晉灼曰：「日、月、五星不軌道也。衡，太微廷也。觀，占也。潢，五帝車舍。」
		</region>
		<region typus="original" subtype="" id="8282" explains="">
傷成鉞，
		</region>
		<region typus="comment" subtype="" id="8283" explains="8282">
【集解】晉灼曰：「賊傷之占，先成形於鉞。」【索隱】案：德成衡，衡則能平物，故有德公平者，先成形於衡。觀成潢，爲帝車舍，言王者遊觀，亦先成形於潢也。傷成鉞者，傷，敗也，言王者敗德，亦先成形於鉞，以言有敗亂則有鉞誅之。然案文耀鈎則云「德成潢，敗成鉞」，其意異也。又此下文「禍成井，誅成質」，皆是東井下義。總列於此也。
		</region>
		<region typus="original" subtype="" id="8284" explains="">
禍成井，
		</region>
		<region typus="comment" subtype="" id="8285" explains="8284">
【集解】晉灼曰：「東井主水事，火入一星居其旁，天子且以火敗，故曰禍也。」
		</region>
		<region typus="original" subtype="" id="8286" explains="">
誅成質。
		</region>
		<region typus="comment" subtype="" id="8287" explains="8286">
【集解】晉灼曰：「熒惑入輿鬼、天質，占曰大臣有誅。」
		</region>
	</paragraph>
	<paragraph index="18">
		<region typus="original" subtype="" id="8288" explains="">
柳爲鳥注，主木草。
		</region>
		<region typus="comment" subtype="" id="8289" explains="8288">
【索隱】案：漢書天文志「注」作「喙」。爾雅云「鳥喙謂之柳」。孫炎云「喙，朱鳥之口，柳其星聚也」。以注爲柳星，故主草木。
		</region>
		<region typus="comment" subtype="" id="8290" explains="8288">
【正義】喙，丁救反，一作「注」。柳八星，星七星，張六星，爲鶉火，於辰在午，皆周之分野。柳爲朱鳥咮，天之廚宰，主尚食，和滋味。占以順明爲吉；金、火守之，國兵大起。
		</region>
		<region typus="original" subtype="" id="8291" explains="">
七星，頸，爲員官。主急事。
		</region>
		<region typus="comment" subtype="" id="8292" explains="8291">
【索隱】七星，頸，爲員宮，主急事。案：宋均云「頸，朱鳥頸也。員宮，喉也。物在喉嚨，終不久留，故主急事也」。正義七星爲頸，一名天都，主衣裳文繡，主急事。以明爲吉，暗爲凶；金、火守之，國兵大起。
		</region>
		<region typus="original" subtype="" id="8293" explains="">
張，素，爲廚，主觴客。
		</region>
		<region typus="comment" subtype="" id="8294" explains="8293">
【索隱】素，嗉也。爾雅云「鳥張嗉」。郭璞云「嗉，鳥受食之處也」。
		</region>
		<region typus="comment" subtype="" id="8295" explains="8293">
【正義】張六星，六爲嗉，主天廚食飲賞賚觴客。占以明爲吉，暗爲凶。金、火守之，國兵大起。
		</region>
		<region typus="original" subtype="" id="8296" explains="">
翼爲羽翮，主遠客。
		</region>
		<region typus="comment" subtype="" id="8297" explains="8296">
【正義】翼二十二星，軫四星，長沙一星，轄二星，合軫七星皆爲鶉尾，於辰在巳，楚之分野。翼二十二星爲天樂府，又主夷狄，亦主遠客。占：明大，禮樂興，四夷服；徙，則天子舉兵以罰亂者。
		</region>
	</paragraph>
	<paragraph index="19">
		<region typus="original" subtype="" id="8298" explains="">
軫爲車，主風。
		</region>
		<region typus="comment" subtype="" id="8299" explains="8298">
【索隱】宋均云：「軫四星居中，又有二星爲左右轄，車之象也。軫與巽同位，爲風，車動行疾似之也。」
		</region>
		<region typus="comment" subtype="" id="8300" explains="8298">
【正義】軫四星，主冢宰輔臣，又主車騎，亦主風。占：明大，則車騎用；太白守之，天下學校散，文儒失業，兵戈大興；熒惑守之，南方有不用命之國，當發兵伐之；辰星守之，徐、泗有戮之者。
		</region>
		<region typus="original" subtype="" id="8301" explains="">
其旁有一小星，曰長沙，
		</region>
		<region typus="comment" subtype="" id="8302" explains="8301">
【正義】長沙一星在軫中，主壽命。占：明，主長壽，子孫昌也。
		</region>
		<region typus="original" subtype="" id="8303" explains="">
星星不欲明；明與四星等，若五星入軫中，兵大起。
		</region>
		<region typus="comment" subtype="" id="8304" explains="8303">
【索隱】宋均云：「五星主行使。使動，兵車亦動也。」
		</region>
		<region typus="original" subtype="" id="8305" explains="">
軫南衆星曰天庫樓；
		</region>
		<region typus="comment" subtype="" id="8306" explains="8305">
【正義】天庫一星，主太白，秦也，在五車中。
		</region>
		<region typus="original" subtype="" id="8307" explains="">
庫有五車。車星角若益衆，及不具，無處車馬。
		</region>
	</paragraph>
	<paragraph index="20">
		<region typus="original" subtype="" id="8308" explains="">
==西宮==
		</region>
	</paragraph>
	<paragraph index="21">
		<region typus="original" subtype="" id="8309" explains="">
西宮
		</region>
		<region typus="comment" subtype="" id="8310" explains="8309">
【索隱】文耀鈎云：「西宮白帝，其精白虎。」
		</region>
		<region typus="original" subtype="" id="8311" explains="">
咸池，
		</region>
		<region typus="comment" subtype="" id="8312" explains="8311">
【正義】咸池三星，在五車中，天潢南，魚鳥之所託也。金犯守之，兵起；火守之，有災也。
		</region>
		<region typus="original" subtype="" id="8313" explains="">
曰天五潢。五潢，五帝車舍。
		</region>
		<region typus="comment" subtype="" id="8314" explains="8313">
【索隱】案：元命包云「咸池主五穀，有星五者各有所職。咸池，言穀生於水，含秀含實，主秋垂，故一名『五帝車舍』，以車載穀而販也」。
		</region>
		<region typus="comment" subtype="" id="8315" explains="8313">
【正義】五車五星，三柱九星，在畢東北，天子五兵車舍也。西北大星曰天庫，主太白，秦也。次東北曰天獄，主辰，燕、趙也。次東曰天倉，主歳，衞、魯也。次東南曰司空，主鎭，楚也。次西南曰卿，主熒惑，魏也。占：五車均明，柱皆見，則倉庫實；不見，其國絶食，兵見起。五車、三柱有變，各以其國占之。三柱入出一月，米貴三倍，期二年；出三月，貴十倍，期三年；柱出不與天倉相近，軍出，米貴，轉粟千里；柱倒出，尤甚。火入，天下旱；金入，兵；水入，水也。
		</region>
		<region typus="original" subtype="" id="8316" explains="">
火入，旱；金，兵；水，水。
		</region>
		<region typus="comment" subtype="" id="8317" explains="8316">
【索隱】謂火、金、水入五潢，則各致此災也。案：宋均云「不言木、土者，木、土德星，於此不爲害故也」。
		</region>
		<region typus="original" subtype="" id="8318" explains="">
中有三柱；柱不具，兵起。
		</region>
	</paragraph>
	<paragraph index="22">
		<region typus="original" subtype="" id="8319" explains="">
奎曰封豕，爲溝瀆。
		</region>
		<region typus="comment" subtype="" id="8320" explains="8319">
【正義】奎，苦圭反，十六星。婁三星爲降婁，於辰在戌，魯之分野。奎，天之府庫，一曰天豕，亦曰封豕，主溝瀆。西南大星，所謂天豕目。占以明爲吉。星不欲團圓，團圓則兵起。暗則臣干命之咎，亦不欲開闔無常，當有白衣稱命於山谷者。五星犯奎，人主爽德，權臣擅命，不可禁者。王者宗祀不潔，則奎動搖。若焰焰有光，則近臣謀上之應，亦庶人飢饉之厄。太白守奎，胡、貊之憂，可以伐之。熒惑星守之，則有水之憂，連以三年。塡星、歳星守之，中國之利，外國不利，可以興師動衆，斬斷無道。
		</region>
		<region typus="original" subtype="" id="8321" explains="">
婁爲聚衆。
		</region>
		<region typus="comment" subtype="" id="8322" explains="8321">
【正義】婁三星爲苑，牧養犧牲以共祭祀，亦曰聚衆。占：動搖，則衆兵聚；金、火守之，兵起也。
		</region>
		<region typus="original" subtype="" id="8323" explains="">
胃爲天倉。
		</region>
		<region typus="comment" subtype="" id="8324" explains="8323">
【正義】胃三星，昴七星，畢八星，爲大梁，於辰在酉，趙之分野。胃主倉廩，五穀之府也。占：明則天下和平，五穀豐稔；不然，反是也。
		</region>
		<region typus="original" subtype="" id="8325" explains="">
其南衆星曰廥積。
		</region>
		<region typus="comment" subtype="" id="8326" explains="8325">
【集解】如淳曰：「芻藁積爲廥也。」
		</region>
		<region typus="comment" subtype="" id="8327" explains="8325">
【正義】芻藁六星，在天苑西，主積藁草者。不見，則牛馬暴死；火守，災起也。
		</region>
	</paragraph>
	<paragraph index="23">
		<region typus="original" subtype="" id="8328" explains="">
昴曰髦頭，
		</region>
		<region typus="comment" subtype="" id="8329" explains="8328">
【正義】昴七星爲髦頭，胡星，亦爲獄事。明，天下獄訟平；暗爲刑罰濫。六星明與大星等，大水且至，其兵大起；搖動若跳躍者，胡兵大起；一星不見，皆兵之憂也。
		</region>
		<region typus="original" subtype="" id="8330" explains="">
胡星也，爲白衣會。畢曰罕車，
		</region>
		<region typus="comment" subtype="" id="8331" explains="8330">
【索隱】爾雅云「濁謂之畢」。孫炎以爲掩兔之畢或呼爲濁，因名星云。
		</region>
		<region typus="comment" subtype="" id="8332" explains="8330">
【正義】畢八星，曰罕車，爲邊兵，主弋獵。其大星曰天髙，一曰邊將，主四夷之尉也。星明大，天下安，遠夷入貢；失色，邊亂。畢動，兵起；月宿則多雨。毛萇云「畢所以掩兔也」。
		</region>
		<region typus="original" subtype="" id="8333" explains="">
爲邊兵，主弋獵。其大星旁小星爲附耳。
		</region>
		<region typus="comment" subtype="" id="8334" explains="8333">
【正義】附耳一星，屬畢大星之下，次天髙東南隅，主爲人主聽得失，伺過。星明，則中國微，邊寇警；移動，則讒佞行；入畢，國起兵。
		</region>
		<region typus="original" subtype="" id="8335" explains="">
附耳搖動，有讒亂臣在側。昴、畢間爲天街。
		</region>
		<region typus="comment" subtype="" id="8336" explains="8335">
【索隱】元命包云：「畢爲天階。」爾雅云：「大梁，昴。」孫炎云：「昴、畢之間，日、月、五星出入要道，若津梁也。」正義天街二星，在畢、昴間，主國界也。街南爲華夏之國，街北爲夷狄之國。土、金守，胡兵入也。
		</region>
		<region typus="original" subtype="" id="8337" explains="">
其陰，陰國；陽，陽國。
		</region>
		<region typus="comment" subtype="" id="8338" explains="8337">
【集解】孟康曰：「陰，西南，象坤維，河山已北國；陽，河山已南國。」
		</region>
	</paragraph>
	<paragraph index="24">
		<region typus="original" subtype="" id="8339" explains="">
參爲白虎。
		</region>
		<region typus="comment" subtype="" id="8340" explains="8339">
【正義】觜三星，參三星，外四星爲實沈，於辰在申，魏之分野，爲白虎形也。參，色林反，下同。
		</region>
		<region typus="original" subtype="" id="8341" explains="">
三星直者，是爲衡石。
		</region>
		<region typus="comment" subtype="" id="8342" explains="8341">
【集解】孟康曰：「參三星者，白虎宿中，東西直，似稱衡。」
		</region>
		<region typus="original" subtype="" id="8343" explains="">
下有三星，兌，曰罰，
		</region>
		<region typus="comment" subtype="" id="8344" explains="8343">
【集解】孟康曰：「在參間。上小下大，故曰鋭。」晉灼曰：「三星少斜列，無鋭形。」
		</region>
		<region typus="comment" subtype="" id="8345" explains="8343">
【正義】罰，亦作「伐」。春秋運斗樞云「參伐事主斬艾」也。
		</region>
		<region typus="original" subtype="" id="8346" explains="">
爲斬艾事。其外四星，左右肩股也。小三星隅置，曰觜觿，爲虎首，主葆旅事。
		</region>
		<region typus="comment" subtype="" id="8347" explains="8346">
【集解】如淳曰：「關中俗謂桑楡孼生爲葆。」晉灼曰：「葆，菜也。禾野生曰旅，今之飢民采旅也。」
		</region>
		<region typus="comment" subtype="" id="8348" explains="8346">
【索隱】
		</region>
		<region typus="original" subtype="" id="8349" explains="">
姚氏案：「宋均云葆，守也。旅猶軍旅也。言佐參伐以斬艾除凶也。」
		</region>
		<region typus="comment" subtype="" id="8350" explains="8349">
【正義】觜，子思反。觿，胡規反。葆音保。觜觿爲虎首，主收斂葆旅事也。葆旅，野生之可食者。占：金、水來守，國易正，災起也。
		</region>
		<region typus="original" subtype="" id="8351" explains="">
其南有四星，曰天厠。
		</region>
		<region typus="comment" subtype="" id="8352" explains="8351">
【正義】天厠四星，在屛東，主溷也。占：色黃，吉；靑與白，皆凶；不見，則人寢疾。
		</region>
		<region typus="original" subtype="" id="8353" explains="">
厠下一星，曰天矢。
		</region>
		<region typus="comment" subtype="" id="8354" explains="8353">
【正義】天矢一星，在厠南。占與天厠同也。
		</region>
		<region typus="original" subtype="" id="8355" explains="">
矢黃則吉靑、白、黑，凶。其西有句曲
		</region>
		<region typus="comment" subtype="" id="8356" explains="8355">
【正義】包音鈎。
		</region>
		<region typus="original" subtype="" id="8357" explains="">
九星，三處羅：一曰天旗，
		</region>
		<region typus="comment" subtype="" id="8358" explains="8357">
【正義】參旗九星，在參西，天旗也，指麾遠近以從命者。王者斬伐當理，則天旗曲直順理；不然，則兵動於外，可以憂之。若明而稀，則邊寇動；不然，則不。
		</region>
		<region typus="original" subtype="" id="8359" explains="">
二曰天苑，
		</region>
		<region typus="comment" subtype="" id="8360" explains="8359">
【正義】
		</region>
		<region typus="original" subtype="" id="8361" explains="">
天苑十六星，如環狀，在畢南，天子養禽獸所。稀暗，則多死也。三曰九遊。
		</region>
		<region typus="comment" subtype="" id="8362" explains="8361">
【集解】徐廣曰：「音流。」
		</region>
		<region typus="comment" subtype="" id="8363" explains="8361">
【正義】九遊九星，在玉井西南，天子之兵旗，所以導軍進退，亦領州列邦。並不欲搖動，搖動則九州分散，人民失業，信命一不通，於中國憂。以金、火守之，亂起也。
		</region>
		<region typus="original" subtype="" id="8364" explains="">
其東有大星曰狼。
		</region>
		<region typus="comment" subtype="" id="8365" explains="8364">
【正義】狼一星，參東南。狼爲野將，主侵掠。占：非其處，則人相食；色黃白而明，吉；赤，角，兵起；金、木、火守，亦如之。狼角變色，多盜賊。
		</region>
		<region typus="original" subtype="" id="8366" explains="">
下有四星曰弧，
		</region>
		<region typus="comment" subtype="" id="8367" explains="8366">
【正義】弧九星，在狼東南，天之弓也。以伐叛懷遠，又主備賊盜之知姦邪者。弧矢向狼動移，多盜；明大變色，亦如之。矢不直狼，又多盜；引滿，則天下盡兵也。
		</region>
		<region typus="original" subtype="" id="8368" explains="">
直狼。狼比地有大星，
		</region>
		<region typus="comment" subtype="" id="8369" explains="8368">
【集解】晉灼曰：「比地，近地也。」
		</region>
		<region typus="original" subtype="" id="8370" explains="">
曰南極老人。
		</region>
		<region typus="comment" subtype="" id="8371" explains="8370">
【正義】老人一星，在弧南，一曰南極，爲人主占壽命延長之應。常以秋分之曙見於景，春分之夕見於丁。見，國長命，故謂之壽昌，天下安寧；不見，人主憂也。
		</region>
		<region typus="original" subtype="" id="8372" explains="">
老人見，治安；不見，兵起。常以秋分時候之於南郊。
		</region>
	</paragraph>
	<paragraph index="25">
		<region typus="original" subtype="" id="8373" explains="">
附耳入畢中，兵起。
		</region>
	</paragraph>
	<paragraph index="26">
		<region typus="original" subtype="" id="8374" explains="">
==北宮==
		</region>
	</paragraph>
	<paragraph index="27">
		<region typus="original" subtype="" id="8375" explains="">
北宮玄武，
		</region>
		<region typus="comment" subtype="" id="8376" explains="8375">
【索隱】文耀鈎云：「北宮黑帝，其精玄武。」
		</region>
		<region typus="comment" subtype="" id="8377" explains="8375">
【正義】南斗六星，牽牛六星，並北宮玄武之宿。
		</region>
		<region typus="original" subtype="" id="8378" explains="">
虚、危。
		</region>
		<region typus="comment" subtype="" id="8379" explains="8378">
【索隱】爾雅云「玄枵，虚也」。又云「北陸，虚也」。解者以陸爲道。孫炎曰「陸，中也；北方之宿中也」。
		</region>
		<region typus="comment" subtype="" id="8380" explains="8378">
【正義】虚二星，危三星，爲衣枵，於辰在子，齊之分野。虚主死喪哭泣事，又爲邑居廟堂祭祀禱祝之事；亦天之冢宰，主平理天下，覆藏萬物。占：動，則有死喪哭泣之應；火守，則天子將兵；水守，則人飢饉；金守，臣下兵起。危爲宗廟祀事，主天市架屋。占：動，則有土功；火守，天下兵；水守，下謀上也。
		</region>
		<region typus="original" subtype="" id="8381" explains="">
危爲蓋屋；
		</region>
		<region typus="comment" subtype="" id="8382" explains="8381">
【索隱】宋均云：「危上一星髙，旁兩星隋下，似乎蓋屋也。」
		</region>
		<region typus="comment" subtype="" id="8383" explains="8381">
【正義】蓋屋二星，在危南，主天子所居宮室之官也。占：金、火守入，國兵起；孛，彗尤甚。危爲架屋，蓋屋自有星，恐文誤也
		</region>
		<region typus="original" subtype="" id="8384" explains="">
。虚爲哭泣之事。
		</region>
		<region typus="comment" subtype="" id="8385" explains="8384">
【索隱】
		</region>
		<region typus="original" subtype="" id="8386" explains="">
虚爲哭泣事。姚氏案荊州占，以爲其宿二星，南星主哭泣。虚中六星，不欲明，明則有大喪也。
		</region>
	</paragraph>
	<paragraph index="28">
		<region typus="original" subtype="" id="8387" explains="">
其南有衆星，曰羽林天軍。
		</region>
		<region typus="comment" subtype="" id="8388" explains="8387">
【正義】羽林四十五星，三三而聚，散在壘壁南，天軍也。亦天宿衞之兵革出。不見，則天下亂；金、火、水入，軍起也。
		</region>
		<region typus="original" subtype="" id="8389" explains="">
軍西爲壘，
		</region>
		<region typus="comment" subtype="" id="8390" explains="8389">
【正義】壘壁陳十二星，橫列在營室南，天軍之垣壘。占：五星入，皆兵起，將軍死也。
		</region>
		<region typus="original" subtype="" id="8391" explains="">
或曰鉞。旁有一大星爲北落。北落若微亡，軍星動角益希，及五星犯北落，
		</region>
		<region typus="comment" subtype="" id="8392" explains="8391">
【正義】北落師門一星，在羽林西南。天軍之門也。長安城北落門，以象此也。主非常，以候兵。占：明，則軍安；微弱，則兵起；金、火守，有兵，爲虜犯塞；土、木則吉。
		</region>
		<region typus="original" subtype="" id="8393" explains="">
入軍，軍起。火、金、水尤甚：火，軍憂；水，患；木、土，軍吉。
		</region>
		<region typus="comment" subtype="" id="8394" explains="8393">
【集解】漢書音義曰：「木星、土星入北落，則吉也。」
		</region>
		<region typus="original" subtype="" id="8395" explains="">
危東六星，兩兩相比，曰司空。
		</region>
		<region typus="comment" subtype="" id="8396" explains="8395">
【正義】比音鼻。比，近也。危東兩兩相比者，是司命等星也。司空唯一星耳，又不在危東，恐「命」字誤爲「空」也。司命二星，在虚北，主喪送；司祿二星，在司命北，主官司；危二星，在司祿北，主危亡；司非二星，在危北，主過：皆寘司之職。占：大，爲君憂；常則吉也。
		</region>
	</paragraph>
	<paragraph index="29">
		<region typus="original" subtype="" id="8397" explains="">
營室
		</region>
		<region typus="comment" subtype="" id="8398" explains="8397">
【索隱】元命包云：「營室十星，埏陶精類，始立紀綱，包物爲室。」又爾雅云：「營室謂之定。」郭璞云：「定，正也。天下作宮室，皆以營室中爲正也。」
		</region>
		<region typus="original" subtype="" id="8399" explains="">
爲淸廟，曰離宮、閣道。
		</region>
		<region typus="comment" subtype="" id="8400" explains="8399">
【索隱】案：荊州占云「閣道，王良旗也，有六星」。
		</region>
		<region typus="original" subtype="" id="8401" explains="">
漢中四星，曰天駟。
		</region>
		<region typus="comment" subtype="" id="8402" explains="8401">
【索隱】案：元命包云「漢中四星曰騎，一曰天駟也」。
		</region>
		<region typus="original" subtype="" id="8403" explains="">
旁一星，曰王良。
		</region>
		<region typus="comment" subtype="" id="8404" explains="8403">
【索隱】春秋合誠圖云：「王良主天馬也。」
		</region>
		<region typus="comment" subtype="" id="8405" explains="8403">
【正義】王良五星，在奎北河中，天子奉御官也。其動策馬，則兵騎滿野；客星守之，津橋不通；金、火守入，皆兵之憂
		</region>
		<region typus="original" subtype="" id="8406" explains="">
。王良策馬，
		</region>
		<region typus="comment" subtype="" id="8407" explains="8406">
【正義】策一星，在王良前，主天子僕也。占以動搖移在王良前，或居馬後，別爲策馬，策馬而兵動也。案：豫章周騰字叔達，南昌人，爲侍御史。桓帝當南郊，平明應出，騰仰觀，曰：「夫王者象星，今宮中星及策馬星悉不動，上明日必不出。」至四更，皇太子卒，遂止也。
		</region>
		<region typus="original" subtype="" id="8408" explains="">
車騎滿野。旁有八星，絶漢，曰天潢。
		</region>
		<region typus="comment" subtype="" id="8409" explains="8408">
【索隱】元命包曰：「潢主河渠，所以度神，通四方。」宋均云：「天潢，天津也。津，凑也，故主計度也。」
		</region>
		<region typus="original" subtype="" id="8410" explains="">
天潢旁，江星。
		</region>
		<region typus="comment" subtype="" id="8411" explains="8410">
【正義】天江四星，在尾北，主太陰也。不欲明；明而動，水暴出；其星明大，水不禁也。
		</region>
		<region typus="original" subtype="" id="8412" explains="">
江星動，人渉水。
		</region>
	</paragraph>
	<paragraph index="30">
		<region typus="original" subtype="" id="8413" explains="">
杵、臼四星，在危南。
		</region>
		<region typus="comment" subtype="" id="8414" explains="8413">
【正義】杵、臼三星，在丈人星旁，主軍糧。占：正下直臼，吉；與臼不相當，軍糧絶也。臼星在南，主舂。其占：覆則歳大飢，仰則大熟也。
		</region>
		<region typus="original" subtype="" id="8415" explains="">
匏瓜，
		</region>
		<region typus="comment" subtype="" id="8416" explains="8415">
【索隱】案：荊州占云「匏瓜，一名天鷄，在河鼓東。匏瓜明，歳則大熟也」。
		</region>
		<region typus="comment" subtype="" id="8417" explains="8415">
【正義】匏音白包反。匏瓜五星，在離珠北，天子果園。占：明大光潤，歳熟；不，則包果之實不登；客守，魚鹽貴也。
		</region>
		<region typus="original" subtype="" id="8418" explains="">
有靑黑星守之，魚鹽貴。
		</region>
	</paragraph>
	<paragraph index="31">
		<region typus="original" subtype="" id="8419" explains="">
南斗
		</region>
		<region typus="comment" subtype="" id="8420" explains="8419">
【正義】南斗六星，在南也。
		</region>
		<region typus="original" subtype="" id="8421" explains="">
爲廟，其北建星。
		</region>
		<region typus="comment" subtype="" id="8422" explains="8421">
【正義】建六星，在斗北，臨黃道，天之都關也。斗建之間，七耀之道，亦主旗輅。占：動搖，則人勞；不然，則不；月暈，蛟龍見，牛馬疫；月、五星犯守，大臣相謀爲，關梁不通及大水也。
		</region>
		<region typus="original" subtype="" id="8423" explains="">
建星者，旗也。牽牛爲犧牲。
		</region>
		<region typus="comment" subtype="" id="8424" explains="8423">
【正義】牽牛爲犧牲，亦爲關梁。其北二星，一曰即路，一曰聚火。又上一星，主道路；次二星，主關梁；次三星，主南越。占：明大，關梁通；不明，不通，天下牛疫死；移入漢中，天下乃亂。
		</region>
		<region typus="original" subtype="" id="8425" explains="">
其北河鼓。
		</region>
		<region typus="comment" subtype="" id="8426" explains="8425">
【索隱】爾雅云：「河鼓謂之牽牛。」孫炎曰：「河鼓之旗十二星，在牽牛北。或名河鼓爲牽牛也。」
		</region>
		<region typus="original" subtype="" id="8427" explains="">
河鼓大星，上將；左右，左右將。
		</region>
		<region typus="comment" subtype="" id="8428" explains="8427">
【正義】河鼓三星，在牽牛北，主軍鼓。蓋天子三將軍，中央大星大將軍，其南左星左將軍，其北右星右將軍，所以備關梁而拒難也。占：明大光潤，將軍吉；動搖差戾，亂兵起；直，將有功；曲，則將失計也。自昔傳牽牛織女七月七日相見，此星也。
		</region>
		<region typus="original" subtype="" id="8429" explains="">
婺女，
		</region>
		<region typus="comment" subtype="" id="8430" explains="8429">
【索隱】務女。雅云「須女謂之務女」是也。一作「婺」。
		</region>
		<region typus="comment" subtype="" id="8431" explains="8429">
【正義】須女四星，亦婺女，天少府也。南斗、牽牛、須女皆爲星紀，於辰在醜，越之分野，而斗牛爲呉之分野也。，須女，賤妾之稱，婦職之卑者，主布帛裁制嫁娶。占：水守之，萬物不成；火守，布帛貴，人多死；土守，有女喪；金守，兵起也。
		</region>
		<region typus="original" subtype="" id="8432" explains="">
其北織女。
		</region>
		<region typus="comment" subtype="" id="8433" explains="8432">
【正義】織女三星，在河北天紀東，天女也，主果蓏絲帛珍寶。占：王者至孝於神明，則三星倶明；不然，則暗而微，天下女工廢；明，則理；大星怒而角，布帛涌貴；不見，則兵起。晉書天文志云：「晉太史令陳卓總甘、石、巫咸三家所著星圖，大凡二百八十三官，一千四百六十四星，以爲定紀。今略其昭昭者，以備天官雲。」
		</region>
		<region typus="original" subtype="" id="8434" explains="">
織女，天女孫也。
		</region>
		<region typus="comment" subtype="" id="8435" explains="8434">
【集解】徐廣曰：「孫，一作『名』。」
		</region>
		<region typus="comment" subtype="" id="8436" explains="8434">
【索隱】
		</region>
		<region typus="original" subtype="" id="8437" explains="">
織女，天孫也。案：荊州占云「織女，一名天女，天子女也」。
		</region>
	</paragraph>
	<paragraph index="32">
		<region typus="original" subtype="" id="8438" explains="">
察日、月之行
		</region>
		<region typus="comment" subtype="" id="8439" explains="8438">
【正義】晉灼云：「太歳在四仲，則歳行三宿；太歳在四孟四季，則歳行二宿。二八十六，三四十二，而行二十八宿，十二歳而周天。」
		</region>
		<region typus="original" subtype="" id="8440" explains="">
以揆歳星順逆。
		</region>
		<region typus="comment" subtype="" id="8441" explains="8440">
【索隱】姚氏案：天官占云「歳星，一曰應星，一曰經星，一曰紀星」。物理論云「歳行一次，謂之歳星，則十二歳而星一周天也」。
		</region>
		<region typus="comment" subtype="" id="8442" explains="8440">
【正義】天官云：「歳星者，東方木之精，蒼帝之象也。其色明而内黃，天下安寧。夫歳星欲春不動，動則農廢。歳星盈縮，所在之國不可伐，可以罰人；失次，則民多病；見，則喜。其所居國，人主有福，不可以搖動。人主怒，無光，仁道失。歳星順行，仁德加也。歳星農官，主五穀。」天文志云：「春日，甲乙；四時，春也。五常，仁；五事，貌也。人主仁虧，貌失，逆時令，傷木氣，則罰見歳星。」
		</region>
		<region typus="original" subtype="" id="8443" explains="">
曰東方木，主春，日甲乙。義失者，罰出歳星。歳星贏縮，
		</region>
		<region typus="comment" subtype="" id="8444" explains="8443">
【索隱】案：天文志曰「凡五星早出爲贏，贏爲客；晩出爲縮，縮爲主人。五星贏縮，必有天應見杓也」。
		</region>
		<region typus="original" subtype="" id="8445" explains="">
以其舍命國。
		</region>
		<region typus="comment" subtype="" id="8446" explains="8445">
【正義】舍，所止宿也。命，名也。
		</region>
		<region typus="original" subtype="" id="8447" explains="">
所在國不可伐，可以罰人。其趨舍
		</region>
		<region typus="comment" subtype="" id="8448" explains="8447">
【索隱】趨音聚，謂促。
		</region>
		<region typus="original" subtype="" id="8449" explains="">
而前曰贏，退舍曰縮。贏，其國有兵不復；縮，其國有憂，將亡，
		</region>
		<region typus="comment" subtype="" id="8450" explains="8449">
【正義】將音子匠反。
		</region>
		<region typus="original" subtype="" id="8451" explains="">
國傾敗。其所在，五星皆從而聚
		</region>
		<region typus="comment" subtype="" id="8452" explains="8451">
【索隱】案：漢髙帝元年，五星皆聚於東井是也。據天文志，其年歳星在東井，故四星從而聚之也。
		</region>
		<region typus="original" subtype="" id="8453" explains="">
於一舍，其下之國可以義致天下。
		</region>
	</paragraph>
	<paragraph index="33">
		<region typus="original" subtype="" id="8454" explains="">
以攝提格歳：
		</region>
		<region typus="comment" subtype="" id="8455" explains="8454">
【索隱】太歳在寅，歳星正月晨出東方。案：爾雅「歳在寅爲攝提格」。李巡云「言萬物承陽起，故曰攝提格。格，起也」。
		</region>
		<region typus="original" subtype="" id="8456" explains="">
歳陰左行在寅，歳星右轉居丑。正月，與斗、牽牛晨出東方，名曰監德。
		</region>
		<region typus="comment" subtype="" id="8457" explains="8456">
【索隱】歳星正月晨見東方之名。已下出石氏星經文，乃云「星在斗牽牛，失次見杓」也。漢書天文志則載甘氏及太初星歴，所在之宿不同也。
		</region>
		<region typus="original" subtype="" id="8458" explains="">
色蒼蒼有光。其失次，有應見柳。歳早，水；晩，旱。
		</region>
	</paragraph>
	<paragraph index="34">
		<region typus="original" subtype="" id="8459" explains="">
歳星出，東行十二度，百日而止，反逆行；逆行八度，百日，復東行。歳行三十度十六分度之七，率日行十二分度之一，十二歳而周天。出常東方，以晨；入於西方，用昏。
		</region>
	</paragraph>
	<paragraph index="35">
		<region typus="original" subtype="" id="8460" explains="">
單閼歳：
		</region>
		<region typus="comment" subtype="" id="8461" explains="8460">
【索隱】在卯也。歳星二月晨出東方。爾雅云「卯爲單閼」。李巡云：「陽氣推萬物而起，故曰單閼。單，盡也。閼，止也。」
		</region>
		<region typus="original" subtype="" id="8462" explains="">
歳陰在卯，星居子。以二月與婺女、虚、危晨出，曰降入。
		</region>
		<region typus="comment" subtype="" id="8463" explains="8462">
【索隱】即歳星二月晨見東方之名。其餘並準此。
		</region>
		<region typus="original" subtype="" id="8464" explains="">
大有光。其失次，有應見張。其歳大水。
		</region>
	</paragraph>
	<paragraph index="36">
		<region typus="original" subtype="" id="8465" explains="">
執徐歳：
		</region>
		<region typus="comment" subtype="" id="8466" explains="8465">
【索隱】爾雅「辰爲執徐」。李巡云：「伏蟄之物皆敦舒而出，故曰執徐。執，蟄；徐，舒也。」
		</region>
		<region typus="original" subtype="" id="8467" explains="">
歳陰在辰，星居亥。以三月與營室、東壁晨出，曰靑章。靑靑甚章。其失次；有應見軫。歳早，旱；晩，水。
		</region>
	</paragraph>
	<paragraph index="37">
		<region typus="original" subtype="" id="8468" explains="">
大荒駱歳：
		</region>
		<region typus="comment" subtype="" id="8469" explains="8468">
【索隱】爾雅云「在巳爲大荒駱」。姚氏云：「言萬物皆熾盛而大出，霍然落落，故曰荒駱也。」
		</region>
		<region typus="original" subtype="" id="8470" explains="">
歳陰在巳，星居戌。以四月與奎、婁晨出，曰跰踵。
		</region>
		<region typus="comment" subtype="" id="8471" explains="8470">
【集解】徐廣曰：「一曰『路』。」【索隱】天文志作「路」。字詁云
		</region>
		<region typus="original" subtype="" id="8472" explains="">
PUA|，今作「踵」也。
		</region>
		<region typus="comment" subtype="" id="8473" explains="8472">
【正義】
		</region>
		<region typus="original" subtype="" id="8474" explains="">
跰，白邊反。踵，之勇反。
		</region>
		<region typus="original" subtype="" id="8475" explains="">
熊熊赤色，有光。其失次，有應見亢。
		</region>
	</paragraph>
	<paragraph index="38">
		<region typus="original" subtype="" id="8476" explains="">
敦牂歳：
		</region>
		<region typus="comment" subtype="" id="8477" explains="8476">
【索隱】爾雅云「在午爲敦牂」。孫炎云「敦，盛；牂，壯也。言萬物盛壯」。韋昭云「敦音頓」也。
		</region>
		<region typus="original" subtype="" id="8478" explains="">
歳陰在午，星居酉。以五月與胃、昴、畢晨出，曰開明。
		</region>
		<region typus="comment" subtype="" id="8479" explains="8478">
【集解】徐廣曰：「一曰『天津』。」
		</region>
		<region typus="comment" subtype="" id="8480" explains="8478">
【索隱】
		</region>
		<region typus="original" subtype="" id="8481" explains="">
天文志作「啓明」。
		</region>
		<region typus="original" subtype="" id="8482" explains="">
炎炎有光。
		</region>
		<region typus="comment" subtype="" id="8483" explains="8482">
【正義】炎，鹽驗反。
		</region>
		<region typus="original" subtype="" id="8484" explains="">
偃兵；唯利公王，不利治兵。其失次，有應見房。歳早，旱；晩，水。
		</region>
	</paragraph>
	<paragraph index="39">
		<region typus="original" subtype="" id="8485" explains="">
叶洽歳：
		</region>
		<region typus="comment" subtype="" id="8486" explains="8485">
【索隱】爾雅云「在未爲葉洽」。李巡云：「陽氣欲化萬物，故曰。協，和；洽，合也。」
		</region>
		<region typus="original" subtype="" id="8487" explains="">
歳陰在未，星居申。以六月與觜觿、
		</region>
		<region typus="comment" subtype="" id="8488" explains="8487">
【正義】觜，子斯反。觿，胡規反。
		</region>
		<region typus="original" subtype="" id="8489" explains="">
參晨出，曰長列。昭昭有光。利行兵。其失次，有應見箕。
		</region>
	</paragraph>
	<paragraph index="40">
		<region typus="original" subtype="" id="8490" explains="">
涒灘歳：
		</region>
		<region typus="comment" subtype="" id="8491" explains="8490">
【索隱】涒灘歳。爾雅云「在申爲涒」。李巡曰：「涒灘，物吐秀傾垂之貌也。」涒音他昆反，灘音他丹反。
		</region>
		<region typus="original" subtype="" id="8492" explains="">
歳陰在申，星居未。以七月與東井、輿鬼晨出，曰大音。昭昭白。其失次，有應見牽牛。
		</region>
	</paragraph>
	<paragraph index="41">
		<region typus="original" subtype="" id="8493" explains="">
作鄂歳：
		</region>
		<region typus="comment" subtype="" id="8494" explains="8493">
【索隱】爾雅「在酉爲作鄂」。李巡云「作咢，皆物芒枝起之貌」。咢音愕。今案：下文云「作鄂有芒」，則李巡解亦近得。天文志云「作詻」，音五格反，與史記及爾雅並異也。
		</region>
		<region typus="original" subtype="" id="8495" explains="">
歳陰在酉，星居午。以八月與柳、七星、張晨出，曰長王。作作有芒。國其昌，熟穀。其失次，有應見危。有旱而昌，有女喪，民疾。
		</region>
	</paragraph>
	<paragraph index="42">
		<region typus="original" subtype="" id="8496" explains="">
閹茂歳：
		</region>
		<region typus="comment" subtype="" id="8497" explains="8496">
【索隱】爾雅云「在戌曰閹茂」。孫炎云「萬物皆蔽冒，故曰。閹，蔽；茂，冒也」。天文志作「掩茂」也。
		</region>
		<region typus="original" subtype="" id="8498" explains="">
歳陰在戌，星居巳。以九月與翼、軫晨出，曰天睢。
		</region>
		<region typus="comment" subtype="" id="8499" explains="8498">
【索隱】劉氏音吁唯反也。
		</region>
		<region typus="original" subtype="" id="8500" explains="">
白色大明。其失次，有應見東壁。歳水，女喪。
		</region>
	</paragraph>
	<paragraph index="43">
		<region typus="original" subtype="" id="8501" explains="">
大淵獻歳：
		</region>
		<region typus="comment" subtype="" id="8502" explains="8501">
【索隱爾雅云「在亥爲大淵獻」。孫炎云：「淵，深也。大獻萬物於深，謂蓋藏之於外耳。」】
		</region>
		<region typus="original" subtype="" id="8503" explains="">
歳陰在亥，星居辰。以十月與角、亢晨出，曰大章。
		</region>
		<region typus="comment" subtype="" id="8504" explains="8503">
【集解】徐廣曰：「一曰『天皇』。」【索隱】徐廣云一作「天皇」。案：天文志亦作「天皇」也。
		</region>
		<region typus="original" subtype="" id="8505" explains="">
蒼蒼然，星若躍而陰出旦，是謂「正平」。起師旅，其率必武；其國有德，將有四海。其失次，有應見婁。
		</region>
	</paragraph>
	<paragraph index="44">
		<region typus="original" subtype="" id="8506" explains="">
困敦歳：
		</region>
		<region typus="comment" subtype="" id="8507" explains="8506">
【索隱】爾雅「在子爲困敦」。孫炎云：「困敦，混沌也。言萬物初萌，混沌於黃泉之下也。」
		</region>
		<region typus="original" subtype="" id="8508" explains="">
歳陰在子，星居卯。以十一月與氐、房、心晨出，曰天泉。玄色甚明。江池其昌，不利起兵。其失次，有應昴。
		</region>
	</paragraph>
	<paragraph index="45">
		<region typus="original" subtype="" id="8509" explains="">
赤奮若歳：
		</region>
		<region typus="comment" subtype="" id="8510" explains="8509">
【索隱】爾雅「在丑爲赤奮若」。李巡云：「言陽氣奮迅。若，順也。」
		</region>
		<region typus="original" subtype="" id="8511" explains="">
歳陰在丑，星居寅，以十二月與尾、箕晨出，曰天皓。
		</region>
		<region typus="comment" subtype="" id="8512" explains="8511">
【索隱】音昊。漢志作「昊」。
		</region>
		<region typus="original" subtype="" id="8513" explains="">
黫然
		</region>
		<region typus="comment" subtype="" id="8514" explains="8513">
【索隱】於閑反。
		</region>
		<region typus="original" subtype="" id="8515" explains="">
黑色甚明。其失次，有應見參。
		</region>
	</paragraph>
	<paragraph index="46">
		<region typus="original" subtype="" id="8516" explains="">
當居不居，居之又左右搖，未當去去之，與他星會，其國凶。所居久，國有德厚。其角動，乍小乍大，若色數變，人主有憂。
		</region>
	</paragraph>
	<paragraph index="47">
		<region typus="original" subtype="" id="8517" explains="">
其失次舍以下，進而東北，三月生天棓，
		</region>
		<region typus="comment" subtype="" id="8518" explains="8517">
【正義】棓音蒲講反。歳星之精散而爲天槍、天棓、天衝、天猾、國皇、天欃，及登天、荊眞，若天猿、天垣、蒼彗，皆以廣凶災也。天棓者，一名覺星，本類星而末鋭，長四丈，出東北方、西方。其出，則天下兵爭也。
		</region>
		<region typus="original" subtype="" id="8519" explains="">
長四丈，
		</region>
		<region typus="comment" subtype="" id="8520" explains="8519">
【索隱】案天文志，此皆甘氏星經文，而志又兼載石氏，此不取。石氏名申夫，甘氏名德。
		</region>
		<region typus="original" subtype="" id="8521" explains="">
末兌，進而東南，三月生彗星，
		</region>
		<region typus="comment" subtype="" id="8522" explains="8521">
【正義】天彗者，一名埽星，本類星，末類彗，小者數寸長，長或竟天，而體無光，假日之光，故夕見則東指，晨見則西指，若日南北，皆隨日光而指。光芒所及爲災變，見則兵起；除舊布新，彗所指之處弱也。
		</region>
		<region typus="original" subtype="" id="8523" explains="">
長二丈，類彗。退而西北，三月生天欃，
		</region>
		<region typus="comment" subtype="" id="8524" explains="8523">
【集解】韋昭曰：「欃音『參差』之『參』。」
		</region>
		<region typus="comment" subtype="" id="8525" explains="8523">
【正義】欃，楚咸反。天欃者，在西南，長四丈，鋭。京房云「天欃爲兵，赤地千里。枯骨籍籍」。天文志云天槍主兵亂也。
		</region>
		<region typus="original" subtype="" id="8526" explains="">
長四丈，末兌。退而西南，三月生天槍，
		</region>
		<region typus="comment" subtype="" id="8527" explains="8526">
【正義】槍，楚行反。天槍者，長數丈，兩頭鋭，出西南方。其見，不過三月，必有破國亂君伏死其辜。天文志云「孝文時，天槍夕出西南，占曰爲兵喪亂，其六年十一月，匈奴入上郡、雲中，漢起兵以衞京師」也。
		</region>
		<region typus="original" subtype="" id="8528" explains="">
長數丈，兩頭兌。謹視其所見之國，不可舉事用兵。其出如浮如沈，其國有土功；如沈如浮，其野亡。色赤而有角，其所居國昌。迎
		</region>
		<region typus="comment" subtype="" id="8529" explains="8528">
【集解】徐廣曰：「一作『御』。」
		</region>
		<region typus="original" subtype="" id="8530" explains="">
角而戰者，不勝。星色赤黃而沈，所居野大穰。
		</region>
		<region typus="comment" subtype="" id="8531" explains="8530">
【正義】穰，人羊反，豐熟也。
		</region>
		<region typus="original" subtype="" id="8532" explains="">
色靑白而赤灰，所居野有憂。歳星入月，其野有逐相；與太白鬭，
		</region>
		<region typus="comment" subtype="" id="8533" explains="8532">
【集解】韋昭曰：「星相撃爲鬭。」
		</region>
		<region typus="original" subtype="" id="8534" explains="">
其野有破軍。
		</region>
	</paragraph>
	<paragraph index="48">
		<region typus="original" subtype="" id="8535" explains="">
歳星一曰攝提，曰重華，曰應星，曰紀星。營室爲淸廟，歳星廟也。
		</region>
	</paragraph>
	<paragraph index="49">
		<region typus="original" subtype="" id="8536" explains="">
察剛氣
		</region>
		<region typus="comment" subtype="" id="8537" explains="8536">
【集解】徐廣曰：「剛，一作『罰』。」【索隱】徐廣云剛一作「罰」。案：姚氏引廣雅「熒惑謂之執法」。天官占云「熒惑方伯象，司察妖孼」。則此文「察罰氣」爲是。
		</region>
		<region typus="original" subtype="" id="8538" explains="">
以處熒惑。
		</region>
		<region typus="comment" subtype="" id="8539" explains="8538">
【索隱】春秋緯文耀鈎云：「赤帝熛怒之神，爲熒惑焉，位在南方，禮失則罰出。」晉灼云：「常以十月入太微，受制而出行列宿，司無道，出入無常。」
		</region>
		<region typus="original" subtype="" id="8540" explains="">
曰南方火，主夏，日丙、丁。禮失，罰出熒惑，熒惑失行是也。出則有兵，入則兵散。以其舍命國。熒惑爲勃亂，殘賊、疾、喪、飢、兵。
		</region>
		<region typus="comment" subtype="" id="8541" explains="8540">
【集解】徐廣曰：「以下云『熒惑爲理，外則理兵，内則理政』。」正義天官占云：「熒惑爲執法之星，其行無常，以其舍命國：爲殘賊，爲疾，爲喪，爲飢，爲兵。環繞句己，芒角動搖，乍前乍後，其殃逾甚。熒惑主死喪，大鴻臚之象；主甲兵，大司馬之義；伺驕奢亂孼，執法官也。其精爲風伯，惑童兒歌謡嬉戲也。」
		</region>
		<region typus="original" subtype="" id="8542" explains="">
反道二舍以上，居之，三月有殃，五月受兵，七月半亡地，九月太半亡地。因與倶出入，國絶祀。居之，殃還至，雖大當小；
		</region>
		<region typus="comment" subtype="" id="8543" explains="8542">
【索隱】案：還音旋。旋，疾也。若熒惑反道居其舍，所致殃禍速至，則雖大反小。
		</region>
		<region typus="original" subtype="" id="8544" explains="">
久而至，當小反大。
		</region>
		<region typus="comment" subtype="" id="8545" explains="8544">
【索隱】案：久謂行遲也。如此，禍小反大，言久臘毒也。
		</region>
		<region typus="original" subtype="" id="8546" explains="">
其南爲丈夫，北爲女子喪。
		</region>
		<region typus="comment" subtype="" id="8547" explains="8546">
【索隱】案：宋均云「熒惑守輿鬼南，爲丈夫受其咎；北，則女子受其凶也」。
		</region>
		<region typus="original" subtype="" id="8548" explains="">
若角動繞環之，及乍前乍後，左右，殃益大。與他星鬭，
		</region>
		<region typus="comment" subtype="" id="8549" explains="8548">
【正義】凡五星鬭，皆爲戰鬭。兵不在外，則爲内亂。鬭謂光芒相及。
		</region>
		<region typus="original" subtype="" id="8550" explains="">
光相逮，爲害；不相逮，不害。五星皆從而聚於一舍，
		</region>
		<region typus="comment" subtype="" id="8551" explains="8550">
【正義】三星若合，是謂驚立絶行，其國外内有兵與喪，人民飢乏，改立侯王。四星若合，是爲大陽，其國兵喪暴起，君子憂，小人流。五星若合，是謂易行，有德者受慶，掩有四方；無德者受殃，乃以死亡也。
		</region>
		<region typus="original" subtype="" id="8552" explains="">
其下國可以禮致天下。
		</region>
	</paragraph>
	<paragraph index="50">
		<region typus="original" subtype="" id="8553" explains="">
其行東、西、南、北疾也。兵各聚其下；用戰，順之勝，逆之敗。熒惑從太白，軍憂；離之，軍卻。出太白陰，有分軍；行其陽，有偏將戰。當其行，太白逮之，破軍殺將。
		</region>
		<region typus="comment" subtype="" id="8554" explains="8553">
【索隱】宋均云：「太白宿，主軍來衝拒也。」
		</region>
		<region typus="original" subtype="" id="8555" explains="">
其入守犯太微、
		</region>
		<region typus="comment" subtype="" id="8556" explains="8555">
【集解】孟康曰：「犯，七寸已内光芒相及也。」韋昭曰：「自下觸之曰『犯』，居其宿曰『守』。」
		</region>
		<region typus="original" subtype="" id="8557" explains="">
軒轅、營室，主命惡之。心爲明堂，熒惑廟也。謹候此。
		</region>
	</paragraph>
	<paragraph index="51">
		<region typus="original" subtype="" id="8558" explains="">
歴斗之會以定塡星之位。
		</region>
		<region typus="comment" subtype="" id="8559" explains="8558">
【索隱】歴斗之會以定鎭星之位。晉灼曰：「常以甲辰之元始建斗，歳鎭一宿，二十八歳而周天。」廣雅曰：「鎭星，一名地侯。」文耀鈎云：「鎭，黃帝含樞紐之精，其體旋璣，中宿之分也。」
		</region>
		<region typus="original" subtype="" id="8560" explains="">
曰中央土，主季夏，日戊、己，黃帝，主德，女主象也。歳塡一宿，其所居國吉。未當居而居，若已去而復還，還居之，其國得土，不乃得女。若當居而不居，旣已居之，又西東去，其國失土，不乃失女，不可舉事用兵。其居久，其國福厚；易，福薄。集解徐廣曰：「易猶輕速也。」
		</region>
	</paragraph>
	<paragraph index="52">
		<region typus="original" subtype="" id="8561" explains="">
其一名曰地侯，主歳。歳行十度百十二分度之五，日行二十八分度之一，二十八歳周天。其所居，五星皆從而聚於一舍，其下之國，可重致天下。
		</region>
		<region typus="comment" subtype="" id="8562" explains="8561">
【正義】重音逐隴反。言五星皆從塡星，其下之國倚重而致天下，以塡主土故也。
		</region>
		<region typus="original" subtype="" id="8563" explains="">
禮、德、義、殺、刑盡失，而塡星乃爲之動搖。
		</region>
	</paragraph>
	<paragraph index="53">
		<region typus="original" subtype="" id="8564" explains="">
贏，爲王不寧；其縮，有軍不復。塡星，其色黃，九芒，音曰黃鍾宮。其失次上二三宿曰贏，有主命不成，不乃大水。失次下二三宿曰縮，有後戚，其歳不復，不乃天裂若地動。
		</region>
	</paragraph>
	<paragraph index="54">
		<region typus="original" subtype="" id="8565" explains="">
斗爲文太室，塡星廟，天子之星也。
		</region>
	</paragraph>
	<paragraph index="55">
		<region typus="original" subtype="" id="8566" explains="">
木星與土合，爲内亂。飢，
		</region>
		<region typus="comment" subtype="" id="8567" explains="8566">
【正義】星經云：「凡五星，木與土合爲内亂，飢；與水合爲變謀，更事；與火合爲旱；與金合爲白衣會也。」
		</region>
		<region typus="original" subtype="" id="8568" explains="">
主勿用戰，敗；水則變謀而更事；火爲旱；金爲白衣會若水。金在南曰牝牡，
		</region>
		<region typus="comment" subtype="" id="8569" explains="8568">
【索隱】晉灼曰：「歳，陽也，太白，陰也，故曰牝牡也。」
		</region>
		<region typus="comment" subtype="" id="8570" explains="8568">
【正義】星經云：「金在南，木在北，名曰牝牡，年穀大熟；金在北，木在南，其年或有或無。」
		</region>
		<region typus="original" subtype="" id="8571" explains="">
年穀熟，金在北，歳偏無。火與水合爲焠，
		</region>
		<region typus="comment" subtype="" id="8572" explains="8571">
【集解】晉灼曰：「火入水，故曰焠。」【索隱】火與水合曰焠。案：謂火與水倶從塡星合也。
		</region>
		<region typus="comment" subtype="" id="8573" explains="8571">
【正義】焠，匆内反。星經云：「凡五星，火與水合爲焠，用兵舉事大敗；與金合爲鑠，爲喪，不可舉事，用兵從軍爲憂；離之，軍卻；與土合爲憂，主孼卿；與木合，飢，戰敗也。」
		</region>
		<region typus="original" subtype="" id="8574" explains="">
與金合爲鑠，爲喪，皆不可舉事，用兵大敗。土爲憂，主孼卿；
		</region>
		<region typus="comment" subtype="" id="8575" explains="8574">
【索隱】案：文耀鈎云「水土合則成爐冶，爐冶成則火興，火興則土之子焠，金成消爍，消爍則土無子輔父，無子輔父則益妖孼，故子憂」。
		</region>
		<region typus="original" subtype="" id="8576" explains="">
大飢，戰敗，爲北軍，
		</region>
		<region typus="comment" subtype="" id="8577" explains="8576">
【正義】爲北，軍北也。凡軍敗曰北。軍困，舉事大敗。
		</region>
		<region typus="original" subtype="" id="8578" explains="">
土與水合，穰而擁閼，
		</region>
		<region typus="comment" subtype="" id="8579" explains="8578">
【正義】
		</region>
		<region typus="original" subtype="" id="8580" explains="">
擁，於拱反。閼，烏葛反。
		</region>
		<region typus="original" subtype="" id="8581" explains="">
有覆軍，
		</region>
		<region typus="comment" subtype="" id="8582" explains="8581">
【集解】徐廣曰：「或云木、火、土三星若合，是謂驚立絶行。」
		</region>
		<region typus="original" subtype="" id="8583" explains="">
其國不可舉事。出，亡地；入，得地。金爲疾，爲内兵，亡地。三星若合，其宿地國外内有兵與喪，改立公王。四星合，兵喪並起，君子憂，小人流。五星合，是爲易行，有德，受慶，改立大人，掩有四方，子孫蕃昌；無德，受殃若亡。五星皆大，其事亦大；皆小，事亦小。
		</region>
	</paragraph>
	<paragraph index="56">
		<region typus="original" subtype="" id="8584" explains="">
蚤出者爲贏，贏者爲客。晩出者爲縮，縮者爲主人。必有天應見於杓星。同舍爲合。相陵爲斗，
		</region>
		<region typus="comment" subtype="" id="8585" explains="8584">
【集解】孟康曰：「陵，相冒占過也。」韋昭曰：「突掩爲陵。」
		</region>
		<region typus="original" subtype="" id="8586" explains="">
七寸以内必之矣。
		</region>
		<region typus="comment" subtype="" id="8587" explains="8586">
【索隱】案：韋昭云必有禍也。
		</region>
	</paragraph>
	<paragraph index="57">
		<region typus="original" subtype="" id="8588" explains="">
五星色白圜，爲喪旱；赤圜，則中不平，爲兵；靑圜，爲憂水；黑圜，爲疾，多死；黃圜，則吉。赤角犯我城，黃角地之爭，白角哭泣之聲，靑角有兵憂，黑角則水。意，
		</region>
		<region typus="comment" subtype="" id="8589" explains="8588">
【集解】徐廣曰：「一作『志』。」
		</region>
		<region typus="original" subtype="" id="8590" explains="">
行窮兵之所終。五星同色，天下偃兵，百姓寧昌。春風秋雨，冬寒夏暑，動搖常以此。
		</region>
	</paragraph>
	<paragraph index="58">
		<region typus="original" subtype="" id="8591" explains="">
塡星出百二十日而逆西行，西行百二十日反東行。見三百三十日而入，入三十日復出東方。太歳在甲寅，鎭星在東壁，故在營室。
		</region>
	</paragraph>
	<paragraph index="59">
		<region typus="original" subtype="" id="8592" explains="">
察日行以處位
		</region>
		<region typus="comment" subtype="" id="8593" explains="8592">
【索隱】案：太白晨出東方曰啓明，故察日行以處太白之位也。
		</region>
		<region typus="original" subtype="" id="8594" explains="">
太白。
		</region>
		<region typus="comment" subtype="" id="8595" explains="8594">
【索隱】韓詩云「太白晨出東方爲啓明，昏見西方爲長庚」。又孫炎注爾雅，以爲晨出東方髙三丈，命曰啓明；昏見西方髙三舍，命曰太白。
		</region>
		<region typus="comment" subtype="" id="8596" explains="8594">
【正義】晉灼云：「常以正月甲寅與熒惑晨出東方，二百四十日而入，入四十日又出西方，二百四十日而入，入三十五日而復出東方。出以寅、戌，入以丑、未。」天官占云：「太白者，西方金之精，白帝之子，上公、大將軍之象也。一名殷星，一名大正，一名熒星，一名官星，一名梁星，一名滅星，一名大囂，一名大衰，一名大爽。徑一百里。」天文志云：「其日庚辛；四時，秋也；五常，義也；五事，言也。人主義虧言失，逆時令，傷金氣，罰見太白：春見東方，以晨；秋見西方，以夕。」
		</region>
		<region typus="original" subtype="" id="8597" explains="">
曰西方，秋，
		</region>
		<region typus="comment" subtype="" id="8598" explains="8597">
【正義】太白五芒出，早爲月蝕，晩爲天矢及彗。其精散爲天杵、天柎、伏靈、大敗、司奸、天狗、賊星、天殘、卒起星，是古歴星；若竹彗、牆星、猿星、白雚，皆以示變也。
		</region>
		<region typus="original" subtype="" id="8599" explains="">
日庚、辛，主殺。殺失者，罰出太白。太白失行，以其舍命國。其出行十八舍二百四十日而入。入東方，伏行十一舍百三十日；其入西方，伏行三舍十六日而出。當出不出，當入不入，是謂失舍，不有破軍，必有國君之簒。
		</region>
	</paragraph>
	<paragraph index="60">
		<region typus="original" subtype="" id="8600" explains="">
其紀上元，
		</region>
		<region typus="comment" subtype="" id="8601" explains="8600">
【索隱】案：上元是古歴之名，言用上元紀歴法，則攝提歳而太白與營室晨出東方，至角而入；與營室夕出西方，至角而入。凡出入東西各五，爲八歳二百三十日，復與營室晨出東方。大率歳一周天也。
		</region>
		<region typus="comment" subtype="" id="8602" explains="8600">
【正義】其紀上元，是星古歴初起上元之法也。
		</region>
		<region typus="original" subtype="" id="8603" explains="">
以攝提格之歳，與營室晨出東方，至角而入；與營室夕出西方，至角而入；與角晨出，入畢；與角夕出，入畢；與畢晨出，入箕；與畢夕出，入箕；與箕晨出，入柳；與箕夕出，入柳；與柳晨出，入營室；與柳夕出，入營室。凡出入東西各五，爲八歳，二百二十日，
		</region>
		<region typus="comment" subtype="" id="8604" explains="8603">
【集解】徐廣曰：「一云『三十二日』。」
		</region>
		<region typus="original" subtype="" id="8605" explains="">
復與營室晨出東方。其大率，歳一周天。其始出東方，行遲，率日半度，一百二十日，必逆行一二舍；上極而反，東行，行日一度半，一百二十日入。其庳，近日，曰明星，柔；髙，遠日，曰大囂，
		</region>
		<region typus="comment" subtype="" id="8606" explains="8605">
【正義】徐廣曰：「一作『變』。」
		</region>
		<region typus="original" subtype="" id="8607" explains="">
剛。其始出西，行疾，率日一度半，百二十日；上極而行遲，日半度，百二十日，旦入，必逆行一二舍而入。其庳，近日，曰大白，柔；髙，遠日，曰大相，剛。出以辰、戌，入以丑、未。
		</region>
	</paragraph>
	<paragraph index="61">
		<region typus="original" subtype="" id="8608" explains="">
當出不出，未當入而入，天下偃兵，兵在外，入。未當出而出，當入而不入，下起兵，有破國。其當期出也，其國昌。其出東爲東，入東爲北方；出西爲西，入西爲南方。所居久，其鄕利；，
		</region>
		<region typus="comment" subtype="" id="8609" explains="8608">
【集解】蘇林曰：「疾過也。」
		</region>
		<region typus="original" subtype="" id="8610" explains="">
其鄕凶。
		</region>
	</paragraph>
	<paragraph index="62">
		<region typus="original" subtype="" id="8611" explains="">
出西至東，正西國吉。出東至西，正東國吉。其出不經天；經天，天下革政。
		</region>
		<region typus="comment" subtype="" id="8612" explains="8611">
【索隱】孟康曰：「謂出東入西，出西入東也。太白陰星，出東當伏東，出西當伏西，過午爲經天。」又晉灼曰：「日，陽也，日出則星沒。太白晝見午上爲經天。」
		</region>
	</paragraph>
	<paragraph index="63">
		<region typus="original" subtype="" id="8613" explains="">
小以角動，兵起。始出大，後小，兵弱；出小，後大，兵強。出髙，用兵深吉，淺凶；庳，淺吉，深凶。日方南金居其南，日方北金居其北，曰贏，
		</region>
		<region typus="comment" subtype="" id="8614" explains="8613">
【正義】鄭玄云：「方猶向也。謂晝漏半而置土圭表陰陽，審其南北也。影短於土圭謂之日南，是地於日爲近南也；長於土圭謂之日北，是地於日爲近北也。凡日影於地，千里而差一寸。」周禮云：「日南則影短多暑，日北則影長多寒。」孟康云：「金謂太白也。影，日中之影也。」
		</region>
		<region typus="original" subtype="" id="8615" explains="">
侯王不寧，用兵進吉退凶。日方南金居其北，日方北金居其南，曰縮，侯王有憂，用兵退吉進凶。用兵象太白：太白行疾，疾行；遲，遲行。角，敢戰。動搖躁，躁。圜以靜，靜。順角所指，吉；反之，皆凶。出則出兵，入則入兵。赤角，有戰；白角，有喪；黑圜角，憂，有水事；靑圜小角，憂，有木事；黃圜和角，有土事，有年。
		</region>
		<region typus="comment" subtype="" id="8616" explains="8615">
【正義】太白星圓，天下和平；若芒角，有土事。有年謂豐熟也。
		</region>
		<region typus="original" subtype="" id="8617" explains="">
其已出三日而復，有微入，入三日乃復盛出，是謂耎，
		</region>
		<region typus="comment" subtype="" id="8618" explains="8617">
【集解】晉灼曰：「耎，退之不進。」【索隱】是謂需。又作「耎」，音奴亂反。
		</region>
		<region typus="original" subtype="" id="8619" explains="">
其下國有軍敗將北。其已入三日又復微出，出三日而復盛入，其下國有憂；師有糧食兵革，遺人用之；
		</region>
		<region typus="comment" subtype="" id="8620" explains="8619">
【正義】遺，唯季反
		</region>
		<region typus="original" subtype="" id="8621" explains="">
。卒雖衆，將爲人虜。其出西失行，外國敗；其出東失行，中國敗。其色大圜黃滜，
		</region>
		<region typus="comment" subtype="" id="8622" explains="8621">
【集解】音澤。
		</region>
		<region typus="original" subtype="" id="8623" explains="">
可爲好事；其圜大赤，兵盛不戰。
		</region>
	</paragraph>
	<paragraph index="64">
		<region typus="original" subtype="" id="8624" explains="">
太白白，比狼；
		</region>
		<region typus="comment" subtype="" id="8625" explains="8624">
【正義】比，卑耳反，下同。比，類也。
		</region>
		<region typus="original" subtype="" id="8626" explains="">
赤，比心；黃，比參左肩；蒼，比參右肩；黑，比奎大星。
		</region>
		<region typus="comment" subtype="" id="8627" explains="8626">
【正義】晉書天文志云：「凡五星有色，大小不同，各依其行而應時節。色變有類：凡靑，比參左肩；赤，比心大星；黃，比參右肩；白，比狼星；黑，比奎大星。不失本色而應其四時者，吉；色害其行，凶也。」
		</region>
		<region typus="original" subtype="" id="8628" explains="">
五星皆從太白而聚乎一舍，其下之國可以兵從天下。居實，有得也；居虚，無得也。
		</region>
		<region typus="comment" subtype="" id="8629" explains="8628">
【索隱】按：實謂星所合居之宿；虚謂贏縮也。
		</region>
		<region typus="original" subtype="" id="8630" explains="">
行勝色，
		</region>
		<region typus="comment" subtype="" id="8631" explains="8630">
【集解】晉灼曰：「太白行得度者，勝色也。」
		</region>
		<region typus="comment" subtype="" id="8632" explains="8630">
【正義】勝音昇賸反，下同。
		</region>
		<region typus="original" subtype="" id="8633" explains="">
色勝位，有位勝無位，有色勝無色，行得盡勝之。
		</region>
		<region typus="comment" subtype="" id="8634" explains="8633">
【集解】晉灼曰：「行應天度，唯有色得位；行盡勝之，行重而色位輕。」星經「得」字作「德」。
		</region>
		<region typus="comment" subtype="" id="8635" explains="8633">
【正義】晉書天文志云：「凡五星所出所直之辰，其國爲得位者，歳星以德，熒惑爲禮，鎭星有福，太白兵強，辰陰陽和。所直之辰，順其色而角者勝，其色害者敗；居實有得，居虚無得也。色勝位，行勝色，行得盡勝之。」
		</region>
		<region typus="original" subtype="" id="8636" explains="">
出而留桑楡間，
		</region>
		<region typus="comment" subtype="" id="8637" explains="8636">
【集解】晉灼曰：「行遲而下也。正出，舉目平正，出桑楡上者餘二千里。」
		</region>
		<region typus="original" subtype="" id="8638" explains="">
疾其下國。
		</region>
		<region typus="comment" subtype="" id="8639" explains="8638">
【正義】疾，漢書作「病」也。
		</region>
		<region typus="original" subtype="" id="8640" explains="">
上而疾，未盡其日，過參天，
		</region>
		<region typus="comment" subtype="" id="8641" explains="8640">
【集解】晉灼曰：「三分天過其一，此在戌酉之間。」
		</region>
		<region typus="original" subtype="" id="8642" explains="">
疾其對國。
		</region>
		<region typus="comment" subtype="" id="8643" explains="8642">
【集解】孟康曰：「謂出東入西，出西入東。」
		</region>
		<region typus="original" subtype="" id="8644" explains="">
上復下，下復上，有反將。其入月，將僇。金、木星合，光，其下戰不合，兵雖起而不鬬；合相毀，野有破軍。出西方，昏而出陰，陰兵彊；暮食出，小弱；夜半出，中弱；鷄鳴出，大弱：是謂陰陷於陽。其在東方，乘明而出陽，陽兵之彊，鷄鳴出，小弱；夜半出，中弱；昏出，大弱：是謂陽陷於陰。太白伏也，以出兵，兵有殃。其出卯南，南勝北方；出卯北，北勝南方；正在卯，東國利。出酉北，北勝南方；出酉南，南勝北方；正在酉，西國勝。
		</region>
	</paragraph>
	<paragraph index="65">
		<region typus="original" subtype="" id="8645" explains="">
其與列星相犯，小戰；五星，大戰。其相犯，太白出其南，南國敗；出其北，北國敗。行疾，武；不行，文。色白五芒，出蚤爲月蝕，晩爲天夭及彗星，將發其國。出東爲德，舉事左之迎之，吉。出西爲刑，舉事右之背之，吉。反之皆凶。太白光見景，戰勝。晝見而經天，是謂爭明，彊國弱，小國彊，女主昌。
		</region>
	</paragraph>
	<paragraph index="66">
		<region typus="original" subtype="" id="8646" explains="">
亢爲疎廟，太白廟也。太白，大臣也，其號上公。其他名殷星、太正、營星、觀星、宮星、明星、大衰、大澤、終星、大相、天浩、序星、月緯。大司馬位謹候此。
		</region>
	</paragraph>
	<paragraph index="67">
		<region typus="original" subtype="" id="8647" explains="">
察日辰之會，
		</region>
		<region typus="comment" subtype="" id="8648" explains="8647">
【索隱】案：下文「正四時及星辰之會」是也。
		</region>
		<region typus="comment" subtype="" id="8649" explains="8647">
【正義】晉灼云：「常以二月春分見奎、婁，五月夏至見東井，八月秋分見角、亢，十一月冬至見牽牛。出以辰、戌，入以丑、未，二旬而入。晨候之東方，夕候之西方也。」
		</region>
		<region typus="original" subtype="" id="8650" explains="">
以治辰星之位。
		</region>
		<region typus="comment" subtype="" id="8651" explains="8650">
【索隱】案：皇甫謐曰「辰星，一名毚星，或曰鈎星」。元命包曰「北方辰星水，生物布其紀，故辰星理四時」。宋均曰「辰星正四時之位，得與北辰同名也」。
		</region>
		<region typus="original" subtype="" id="8652" explains="">
曰北方水，太陰之精，主冬，日壬、癸。刑失者，罰出辰星，
		</region>
		<region typus="comment" subtype="" id="8653" explains="8652">
【正義】天官占云：「辰星，北水之精，黑帝之子，宰相之祥也。一名細極，一名鈎星，一名爨星，一名伺祠。徑一百里。亦偏將、廷尉象也。」天文志云：「其日壬、癸。四時，冬也；五常，智也；五事，聽也。人主智虧聽失，逆時令，傷水氣，則罰見辰星也。」
		</region>
		<region typus="original" subtype="" id="8654" explains="">
以其宿命國。
		</region>
	</paragraph>
	<paragraph index="68">
		<region typus="original" subtype="" id="8655" explains="">
是正四時：仲春春分，夕出郊奎、婁、胃東五舍，爲齊；仲夏夏至，夕出郊東井、輿鬼、柳東七舍，爲楚；仲秋秋分，夕出郊角、亢、氐、房東四舍，爲漢；仲冬冬至，晨出郊東方，與尾、箕、斗、牽牛倶西，爲中國。其出入常以辰、戌、丑、未。
		</region>
	</paragraph>
	<paragraph index="69">
		<region typus="original" subtype="" id="8656" explains="">
其蚤，爲月蝕；
		</region>
		<region typus="comment" subtype="" id="8657" explains="8656">
【集解】孟康曰：「辰星、月相凌不見者，則所蝕也。」【索隱】案：宋均云「辰星與月同精，月爲大臣，先期而出，是躁也。失則當誅，故月蝕見祥」。
		</region>
		<region typus="original" subtype="" id="8658" explains="">
晩，爲彗星
		</region>
		<region typus="comment" subtype="" id="8659" explains="8658">
【集解】張晏曰：「彗，所以除舊布新。」【索隱】案：宋均云「辰星，陰也，彗亦陰，陰謀未成，故晩出也」。
		</region>
		<region typus="original" subtype="" id="8660" explains="">
及天夭。其時宜效不效爲失，
		</region>
		<region typus="comment" subtype="" id="8661" explains="8660">
【正義】效，見也。言宜見不見，爲失罰之也。
		</region>
		<region typus="original" subtype="" id="8662" explains="">
追兵在外不戰。一時不出，其時不和；四時不出，天下大飢。其當效而出也，色白爲旱，黃爲五穀熟，赤爲兵，黑爲水。出東方，大而白，有兵於外，解。常在東方，其赤，中國勝；其西而赤，外國利。無兵於外而赤，兵起。其與太白倶出東方，皆赤而角，外國大敗，中國勝；其與太白倶出西方，皆赤而角，外國利。五星分天之中，積於東方，中國利；積於西方，外國用者利。五星皆從辰星而聚於一舍，其所舍之國可以法致天下。辰星不出，太白爲客；其出，太白爲主。出而與太白不相從，野雖有軍，不戰。出東方，太白出西方；若出西方，太白出東方，爲格，
		</region>
		<region typus="comment" subtype="" id="8663" explains="8662">
【索隱】謂辰星出西方。辰，水也。太白出東方。太白，金也。水生金，母子不相從，故有軍不戰。今母子各出一方，故爲格。格謂不和同，故野雖有兵不戰然也。
		</region>
		<region typus="original" subtype="" id="8664" explains="">
野雖有兵不戰。失其時而出，爲當寒反温，當温反寒。當出不出，是謂撃卒，兵大起。其入太白中而上出，破軍殺將，客軍勝；下出，客亡地。辰星來抵太白，太白不去，將死。正旗上出，
		</region>
		<region typus="comment" subtype="" id="8665" explains="8664">
【索隱】正旗出。案：旗蓋太白芒角，似旌旗。
		</region>
		<region typus="comment" subtype="" id="8666" explains="8664">
【正義】旗，星名，有九星。言辰星上則破軍殺將，客勝也。
		</region>
		<region typus="original" subtype="" id="8667" explains="">
破軍殺將，客勝；下出，客亡地。視旗所指，以命破軍。其繞環太白，若與斗，大戰，客勝。兔過太白，
		</region>
		<region typus="comment" subtype="" id="8668" explains="8667">
【索隱】兔過太白。案：廣雅云「辰星謂之兔星」，則辰星之別名兔，或作「毚」也。
		</region>
		<region typus="comment" subtype="" id="8669" explains="8667">
【正義】漢書云「辰星過太白，間可椷劍」，明廣雅是也。
		</region>
		<region typus="original" subtype="" id="8670" explains="">
間可椷劍，
		</region>
		<region typus="comment" subtype="" id="8671" explains="8670">
【集解】蘇林曰：「椷音函。函，容也。其間可容一劍。」【索隱】椷音函。函，容也。言中間可容一劍。則函字本有咸音，故字從咸。劍，古作「劍」也。
		</region>
		<region typus="original" subtype="" id="8672" explains="">
小戰，客勝。兔居太白前，軍罷；出太白左，小戰；摩太白，有數萬人戰，主人吏死；出太白右，去三尺，軍急約戰。靑角，兵憂；黑角，水。赤行窮兵之所終。
		</region>
	</paragraph>
	<paragraph index="70">
		<region typus="original" subtype="" id="8673" explains="">
兔七命，曰小正、辰星、天欃、安周星、細爽、栖星、鈎星。
		</region>
		<region typus="comment" subtype="" id="8674" explains="8673">
【索隱】謂星凡有七名。命者，名也。小正，一也；辰星，二也；天兔，三也；安周星，四也；細爽，五也；能星，六也；鈎星，七也。
		</region>
		<region typus="original" subtype="" id="8675" explains="">
其色黃而小，出而易處，天下之文變而不善矣。兔五色，靑圜憂，白圜喪，赤圜中不平，黑圜吉。赤角犯我城，黃角地之爭，白角號泣之聲。
		</region>
	</paragraph>
	<paragraph index="71">
		<region typus="original" subtype="" id="8676" explains="">
其出東方，行四舍四十八日，其數二十日，而反入於東方；其出西方，行四舍四十八日，其數二十日，而反入於西方。其一候之營室、角、畢、箕、柳。出房、心間，地動。
		</region>
	</paragraph>
	<paragraph index="72">
		<region typus="original" subtype="" id="8677" explains="">
辰星之色：春，靑黃；夏，赤白；秋，靑白，而歳熟；冬，黃而不明。即變其色，其時不昌。春不見，大風，秋則不實。夏不見，有六十日之旱，月蝕。秋不見，有兵，春則不生。冬不見，陰雨六十日，有流邑，夏則不長。
		</region>
	</paragraph>
	<paragraph index="73">
		<region typus="original" subtype="" id="8678" explains="">
角、亢、氐，兗州。房、心，豫州。尾、箕，幽州。斗，江、湖。牽牛、婺女，揚州。虚、危，靑州。營室至東壁，並州。奎、婁、胃，徐州。昴、畢，冀州。觜觿、參，益州。
		</region>
		<region typus="comment" subtype="" id="8679" explains="8678">
【正義】括地志云：「漢武帝置十三州，改梁州爲益州廣漢。廣漢，今益州咎縣是也。分今河内、上黨、雲中。」然案星經，益州，魏地，畢、觜、參之分，今河内、上黨、雲中是。未詳也。
		</region>
		<region typus="original" subtype="" id="8680" explains="">
東井、輿鬼，雍州。柳、七星、張，三河。翼、軫，荊州。
		</region>
	</paragraph>
	<paragraph index="74">
		<region typus="original" subtype="" id="8681" explains="">
七星爲員官，辰星廟，蠻夷星也。
		</region>
	</paragraph>
	<paragraph index="75">
		<region typus="original" subtype="" id="8682" explains="">
兩軍相當，日暈；
		</region>
		<region typus="comment" subtype="" id="8683" explains="8682">
【集解】如淳曰：「暈讀曰運。」
		</region>
		<region typus="original" subtype="" id="8684" explains="">
暈等，力鈞；厚長大，有勝；薄短小，無勝。重抱大破無。抱爲和，背不和，爲分離相去。直爲自立，立侯王；殺將。負且戴，有喜。圍在中，中勝；在外，外勝。靑外赤中，以和相去；赤外靑中，以惡相去。氣暈先至而後去，居軍勝。先至先去，前利後病；後至後去，前病後利；後至先去，前後皆病，居軍不勝。見而去，其發疾，雖勝無功。見半日以上，功大。白虹屈短，
		</region>
		<region typus="comment" subtype="" id="8685" explains="8684">
【集解】李奇曰：「屈，或爲『尾』也。」韋昭曰：「短而直。」
		</region>
		<region typus="original" subtype="" id="8686" explains="">
上下兌，有者下大流血。日暈制勝，近期三十日，遠期六十日。
		</region>
	</paragraph>
	<paragraph index="76">
		<region typus="original" subtype="" id="8687" explains="">
其食，食所不利；復生，生所利；而食益盡，爲主位。以其直及日所宿，加以日時，用命其國也。
		</region>
	</paragraph>
	<paragraph index="77">
		<region typus="original" subtype="" id="8688" explains="">
月行中道，
		</region>
		<region typus="comment" subtype="" id="8689" explains="8688">
【索隱】案：中道，房星之中間也。房有四星，若人之房三間有四表然，故曰房。南爲陽間，北爲陰間，則中道房星之中間也。故房是日、月、五星之行道，然黃道亦經房、心。若月行得中道，故陰陽和平；若行陰間，多陰事；陽間，則人主驕恣；若歴陰星、陽星之南北太陰、太陽之道，即有大水若兵，及大旱若喪也。
		</region>
		<region typus="original" subtype="" id="8690" explains="">
安寧和平。陰間，多水，陰事。外北三尺，陰星。
		</region>
		<region typus="comment" subtype="" id="8691" explains="8690">
【索隱】案：謂陰間外北三尺曰陰星，又北三尺曰太陰道，則下陽星及太陽亦在陽間之南各三尺也。
		</region>
		<region typus="original" subtype="" id="8692" explains="">
北三尺，太陰，大水，兵。陽間，驕恣。陽星，多暴獄。太陽，大旱喪也。
		</region>
		<region typus="comment" subtype="" id="8693" explains="8692">
【索隱】太陰，太陽，皆道也。月行近之，故有水旱兵喪也。
		</region>
		<region typus="original" subtype="" id="8694" explains="">
角、天門，十月爲四月，十一月爲五月，
		</region>
		<region typus="comment" subtype="" id="8695" explains="8694">
【索隱】角間天門。謂月行入角與天門，若十月犯之，當爲來年四月成災；十一月，則主五月也。
		</region>
		<region typus="original" subtype="" id="8696" explains="">
十二月爲六月，水發，近三尺，遠五尺。犯四輔，輔臣誅。
		</region>
		<region typus="comment" subtype="" id="8697" explains="8696">
【索隱】案：謂月犯房星也。四輔，房四星也。房以輔心，故曰四輔。
		</region>
		<region typus="original" subtype="" id="8698" explains="">
行南北河，以陰陽言，旱水兵喪。
		</region>
		<region typus="comment" subtype="" id="8699" explains="8698">
【正義】南河三星，北河三星，若月行北河以陰，則水、兵；南河以陽，則旱、喪也。
		</region>
	</paragraph>
	<paragraph index="78">
		<region typus="original" subtype="" id="8700" explains="">
月蝕歳星，
		</region>
		<region typus="comment" subtype="" id="8701" explains="8700">
【正義】孟康云：「凡星入月，見月中，爲星蝕月；月掩星，星滅，爲月蝕星也。」
		</region>
		<region typus="original" subtype="" id="8702" explains="">
其宿地，飢若亡。熒惑也亂，塡星也下犯上，太白也彊國以戰敗，辰星也女亂。大角，
		</region>
		<region typus="comment" subtype="" id="8703" explains="8702">
【集解】徐廣曰：「一云『食於大角』。」
		</region>
		<region typus="comment" subtype="" id="8704" explains="8702">
【正義】大角一星，在兩攝提間，人君之象也。
		</region>
		<region typus="original" subtype="" id="8705" explains="">
主命者惡之；心，則爲内賊亂也；列星，其宿地憂。
		</region>
		<region typus="comment" subtype="" id="8706" explains="8705">
【索隱】謂月蝕列星二十八宿，當其分地有憂。憂謂兵及喪也。
		</region>
	</paragraph>
	<paragraph index="79">
		<region typus="original" subtype="" id="8707" explains="">
月食始日，五月者六，六月者五，五月復六，六月者一，而五月者五，凡百一十三月而復始。
		</region>
		<region typus="comment" subtype="" id="8708" explains="8707">
【索隱】始日謂食始起之日也。依此文計，唯有一百二十一月，與元數甚爲懸校，旣無太初歴術，不可得而推定。今以漢志三統歴法計，則六月者七，五月者一，又六月者一，五月者一，凡一百三十五月而復始耳。或術家各異，或傳寫錯謬，故此不同，無以明知也。
		</region>
		<region typus="original" subtype="" id="8709" explains="">
故月蝕，常也；日蝕，爲不臧也。甲、乙，四海之外，日月不占。
		</region>
		<region typus="comment" subtype="" id="8710" explains="8709">
【集解】晉灼曰：「海外遠，甲乙日時不以占候。」
		</region>
		<region typus="original" subtype="" id="8711" explains="">
丙、丁，江、淮、海岱也。戊、己，中州、河、濟也。庚、辛，華山以西。壬、癸，恆山以北。日蝕，國君；月蝕，將相當之。
		</region>
	</paragraph>
	<paragraph index="80">
		<region typus="original" subtype="" id="8712" explains="">
國皇星，
		</region>
		<region typus="comment" subtype="" id="8713" explains="8712">
【正義】國皇星者，大而赤，類南極老人，去地三丈，如炬火。見則内外有兵喪之難。
		</region>
		<region typus="original" subtype="" id="8714" explains="">
大而赤，
		</region>
		<region typus="comment" subtype="" id="8715" explains="8714">
【集解】孟康曰：「歳星之精散所爲也。五星之精散爲六十四變，記不盡。」
		</region>
		<region typus="original" subtype="" id="8716" explains="">
狀類南極。
		</region>
		<region typus="comment" subtype="" id="8717" explains="8716">
【集解】徐廣曰：「老人星也。」
		</region>
		<region typus="original" subtype="" id="8718" explains="">
所出，其下起兵，兵彊；其衝不利。
		</region>
	</paragraph>
	<paragraph index="81">
		<region typus="original" subtype="" id="8719" explains="">
昭明星，
		</region>
		<region typus="comment" subtype="" id="8720" explains="8719">
【索隱】案：春秋合誠圖云「赤帝之精，象如太白，七芒」。釋名爲筆星，氣有一枝，末鋭似筆，亦曰筆星也。
		</region>
		<region typus="original" subtype="" id="8721" explains="">
大而白，無角，乍上乍下。
		</region>
		<region typus="comment" subtype="" id="8722" explains="8721">
【集解】孟康曰：「形如三足機，機上有九彗上向，熒惑之精。」
		</region>
		<region typus="original" subtype="" id="8723" explains="">
所出國，起兵，多變。
		</region>
	</paragraph>
	<paragraph index="82">
		<region typus="original" subtype="" id="8724" explains="">
五殘星，
		</region>
		<region typus="comment" subtype="" id="8725" explains="8724">
【索隱】孟康云：「星表有靑氣如暈，有毛，塡星之精也。」
		</region>
		<region typus="comment" subtype="" id="8726" explains="8724">
【正義】五殘，一名五鋒，出正東東方之分野。狀類辰星，去地可六七丈。見則五分毀敗之徴，大臣誅亡之象。
		</region>
		<region typus="original" subtype="" id="8727" explains="">
出正東東方之野。其星狀類辰星，去地可六丈。
		</region>
	</paragraph>
	<paragraph index="83">
		<region typus="original" subtype="" id="8728" explains="">
大
		</region>
		<region typus="comment" subtype="" id="8729" explains="8728">
【集解】徐廣曰：「大，一作『六』。」
		</region>
		<region typus="original" subtype="" id="8730" explains="">
賊星，
		</region>
		<region typus="comment" subtype="" id="8731" explains="8730">
【集解】孟康曰：「形如彗，九尺，太白之精。」
		</region>
		<region typus="comment" subtype="" id="8732" explains="8730">
【正義】大賊星者，一名六賊，出正南，南方之野。星去地可六丈，大而赤，數動有光，出則禍合天下
		</region>
		<region typus="original" subtype="" id="8733" explains="">
。出正南南方之野。星去地可六丈，大而赤，數動，有光。
		</region>
	</paragraph>
	<paragraph index="84">
		<region typus="original" subtype="" id="8734" explains="">
司危星，
		</region>
		<region typus="comment" subtype="" id="8735" explains="8734">
【集解】孟康曰：「星大而有尾，兩角，熒惑之精也。」
		</region>
		<region typus="comment" subtype="" id="8736" explains="8734">
【正義】司危者，出正西西方分野也。大如太白，去地可六丈，見則天子以不義失國而豪傑起。
		</region>
		<region typus="original" subtype="" id="8737" explains="">
出正西西方之野。星去地可六丈，大而白，類太白。
		</region>
	</paragraph>
	<paragraph index="85">
		<region typus="original" subtype="" id="8738" explains="">
獄漢星，
		</region>
		<region typus="comment" subtype="" id="8739" explains="8738">
【集解】孟康曰：「靑中赤表，下有二彗縱橫，亦塡星之精。」漢書天文志獄漢一名咸漢。
		</region>
		<region typus="original" subtype="" id="8740" explains="">
出正北北方之野。星去地可六丈，大而赤，數動，察之中靑。此四野星所出，出非其方，其下有兵，衝不利。
		</region>
	</paragraph>
	<paragraph index="86">
		<region typus="original" subtype="" id="8741" explains="">
四塡星，所出四隅，去地可四丈。
		</region>
	</paragraph>
	<paragraph index="87">
		<region typus="original" subtype="" id="8742" explains="">
地維咸光，亦出四隅，去地可三丈，若月始出。所見，下有亂；亂者亡，有德者昌。
		</region>
	</paragraph>
	<paragraph index="88">
		<region typus="original" subtype="" id="8743" explains="">
燭星，狀如太白，
		</region>
		<region typus="comment" subtype="" id="8744" explains="8743">
【集解】孟康曰：「星上有三彗上出，亦塡星之精。」
		</region>
		<region typus="original" subtype="" id="8745" explains="">
其出也不行。見則滅。所燭者，城邑亂。
		</region>
	</paragraph>
	<paragraph index="89">
		<region typus="original" subtype="" id="8746" explains="">
如星非星，如雲非雲，命曰歸邪。
		</region>
		<region typus="comment" subtype="" id="8747" explains="8746">
【集解】李奇曰：「邪音。」孟康曰：「星有兩赤彗上向，上有蓋狀如氣，下連星。」
		</region>
		<region typus="original" subtype="" id="8748" explains="">
歸邪出，必有歸國者。
		</region>
	</paragraph>
	<paragraph index="90">
		<region typus="original" subtype="" id="8749" explains="">
星者，金之散氣，本曰火。
		</region>
		<region typus="comment" subtype="" id="8750" explains="8749">
【集解】孟康曰：「星，石也。」
		</region>
		<region typus="original" subtype="" id="8751" explains="">
星衆，國吉；少則凶。
		</region>
	</paragraph>
	<paragraph index="91">
		<region typus="original" subtype="" id="8752" explains="">
漢者，亦金之散氣，
		</region>
		<region typus="comment" subtype="" id="8753" explains="8752">
【索隱】案：水生金，散氣即水氣。河圖括地象曰「河精爲天漢」也。
		</region>
		<region typus="original" subtype="" id="8754" explains="">
其本曰水。漢，星多，多水，少則旱，
		</region>
		<region typus="comment" subtype="" id="8755" explains="8754">
【集解】孟康曰：「漢，河漢也。水生於金。多，少，謂漢中星。」
		</region>
		<region typus="original" subtype="" id="8756" explains="">
其大經也。
		</region>
	</paragraph>
	<paragraph index="92">
		<region typus="original" subtype="" id="8757" explains="">
天鼓，有音如雷非雷，音在地而下及地。其所往者，兵發其下。
		</region>
	</paragraph>
	<paragraph index="93">
		<region typus="original" subtype="" id="8758" explains="">
天狗，狀如大奔星，
		</region>
		<region typus="comment" subtype="" id="8759" explains="8758">
【集解】孟康曰：「星有尾，旁有短彗，下有如狗形者，亦太白之精。」
		</region>
		<region typus="original" subtype="" id="8760" explains="">
有聲，其下止地，類狗。所墮及，望之如火光炎炎
		</region>
		<region typus="comment" subtype="" id="8761" explains="8760">
【索隱】艷音也。
		</region>
		<region typus="original" subtype="" id="8762" explains="">
衝天。其下圜如數頃田處，上兌者則有黃色，千里破軍殺將。
		</region>
	</paragraph>
	<paragraph index="94">
		<region typus="original" subtype="" id="8763" explains="">
格澤星
		</region>
		<region typus="comment" subtype="" id="8764" explains="8763">
【索隱】一音鶴鐸，又音格宅。格，胡客反。
		</region>
		<region typus="original" subtype="" id="8765" explains="">
者，如炎火之狀。黃白，起地而上。下大，上兌。其見也，不種而穫；不有土功，必有大害。
		</region>
	</paragraph>
	<paragraph index="95">
		<region typus="original" subtype="" id="8766" explains="">
蚩尤之旗，
		</region>
		<region typus="comment" subtype="" id="8767" explains="8766">
【集解】孟康曰：「熒惑之精也。」晉灼曰：「呂氏春秋曰其色黃上白下。」
		</region>
		<region typus="original" subtype="" id="8768" explains="">
類彗而後曲，象旗。見則王者征伐四方。
		</region>
	</paragraph>
	<paragraph index="96">
		<region typus="original" subtype="" id="8769" explains="">
旬始，出於北斗旁，
		</region>
		<region typus="comment" subtype="" id="8770" explains="8769">
【集解】徐廣曰：「蚩尤也。旬，一作『營』。」
		</region>
		<region typus="original" subtype="" id="8771" explains="">
狀如雄鷄。其怒，靑黑，象伏鱉。
		</region>
		<region typus="comment" subtype="" id="8772" explains="8771">
【集解】李奇曰：「怒當音帑。」晉灼曰：「帑，雌也。或曰怒則色靑。」
		</region>
	</paragraph>
	<paragraph index="97">
		<region typus="original" subtype="" id="8773" explains="">
枉矢，類大流星，蛇行而倉黑，望之如有毛羽然。
		</region>
	</paragraph>
	<paragraph index="98">
		<region typus="original" subtype="" id="8774" explains="">
長庚，如一匹布著天。
		</region>
		<region typus="comment" subtype="" id="8775" explains="8774">
【正義】著音直略反。
		</region>
		<region typus="original" subtype="" id="8776" explains="">
此星見，兵起。
		</region>
	</paragraph>
	<paragraph index="99">
		<region typus="original" subtype="" id="8777" explains="">
星墜至地，則石也。
		</region>
		<region typus="comment" subtype="" id="8778" explains="8777">
【正義】春秋云「星隕如雨」是也。今呉郡西鄕見有落星石，其石天下多有也。
		</region>
		<region typus="original" subtype="" id="8779" explains="">
河、濟之間，時有墜星。
		</region>
	</paragraph>
	<paragraph index="100">
		<region typus="original" subtype="" id="8780" explains="">
天精而見景星。
		</region>
		<region typus="comment" subtype="" id="8781" explains="8780">
【集解】孟康曰：「精，明也。有赤方氣與靑方氣相連，赤方中有兩黃星，靑方中一黃星，凡三星合爲景星。」索隱韋昭云「精謂淸朗」。漢書作「■」，亦作「■」。郭璞注三蒼云「■，雨止無雲也」。
		</region>
		<region typus="comment" subtype="" id="8782" explains="8780">
【正義】景星狀如半月，生於晦朔，助月爲明。見則人君有德，明聖之慶也。
		</region>
		<region typus="original" subtype="" id="8783" explains="">
景星者，德星也。其狀無常，常出於有道之國。
		</region>
	</paragraph>
	<paragraph index="101">
		<region typus="original" subtype="" id="8784" explains="">
凡望雲氣，
		</region>
		<region typus="comment" subtype="" id="8785" explains="8784">
【正義】春秋元命包云：「陰陽聚爲雲氣也。」釋名云：「雲猶雲，衆盛也。氣猶餼然也。有聲即無形也。」
		</region>
		<region typus="original" subtype="" id="8786" explains="">
仰而望之，三四百里；平望，在桑楡上，千餘二千里；登髙而望之，下屬地者三千里。雲氣有獸居上者，勝。
		</region>
		<region typus="comment" subtype="" id="8787" explains="8786">
【正義】勝音昇賸反。雲雨氣相敵也。兵書云：「雲或如雄鷄臨城，有城必降。」
		</region>
	</paragraph>
	<paragraph index="102">
		<region typus="original" subtype="" id="8788" explains="">
自華以南，氣下黑上赤。嵩髙、三河之郊，氣正赤。恆山之北，氣下黑下靑。勃、碣、海、岱之間，氣皆黑。江、淮之間，氣皆白。
		</region>
	</paragraph>
	<paragraph index="103">
		<region typus="original" subtype="" id="8789" explains="">
徒氣白。土功氣黃。車氣乍髙乍下，往往而聚。騎氣卑而布。卒氣摶。
		</region>
		<region typus="comment" subtype="" id="8790" explains="8789">
【集解】如淳曰：「摶，專也。或曰摶，徒端反。」
		</region>
		<region typus="original" subtype="" id="8791" explains="">
前卑而後髙者，疾；前方而後髙者，兌；後兌而卑者，卻。其氣平者其行徐。前髙而後卑者，不止而反。氣相遇者，
		</region>
		<region typus="comment" subtype="" id="8792" explains="8791">
【索隱】遇音偶。漢書作「禺」。
		</region>
		<region typus="original" subtype="" id="8793" explains="">
卑勝髙，兌勝方。氣來卑而循車通者，
		</region>
		<region typus="comment" subtype="" id="8794" explains="8793">
【集解】車通，車轍也。避漢武諱，故曰通。
		</region>
		<region typus="original" subtype="" id="8795" explains="">
不過三四日，去之五六里見。氣來髙七八尺者，不過五六日，去之十餘里見。氣來髙丈餘二丈者，不過三四十日，去之五六十里見。
		</region>
	</paragraph>
	<paragraph index="104">
		<region typus="original" subtype="" id="8796" explains="">
稍雲精白者，其將悍，其士怯。其大根而前絶遠者，當戰。靑白，其前低者，戰勝；其前赤而仰者，戰不勝。陣雲如立垣。杼雲類杼。
		</region>
		<region typus="comment" subtype="" id="8797" explains="8796">
【索隱】姚氏案：兵書云「營上雲氣如織，勿與戰也。」
		</region>
		<region typus="original" subtype="" id="8798" explains="">
軸雲摶兩端兌。杓雲
		</region>
		<region typus="comment" subtype="" id="8799" explains="8798">
【索隱】杓，劉氏音時酌反。説文音丁了反。許愼注淮南云「杓，引也」。如繩者。
		</region>
		<region typus="original" subtype="" id="8800" explains="">
居前互天，其半半天。其蛪
		</region>
		<region typus="comment" subtype="" id="8801" explains="8800">
【索隱】五結反。亦作「蜺」，音同。
		</region>
		<region typus="original" subtype="" id="8802" explains="">
者類闕旗故。鈎雲句曲。
		</region>
		<region typus="comment" subtype="" id="8803" explains="8802">
【正義】句音古侯反。
		</region>
		<region typus="original" subtype="" id="8804" explains="">
諸此雲見，以五色合占。而澤摶密，
		</region>
		<region typus="comment" subtype="" id="8805" explains="8804">
【正義】崔豹古今注云：「黃帝與蚩尤戰於涿鹿之野，常有五色雲氣，金枝玉葉，止於帝上，有花■之象，故因作華蓋也。」京房易候云：「視四方常有大雲，五色具，其下賢人隱也。靑雲潤澤蔽日在西北，爲舉賢良也。」
		</region>
		<region typus="original" subtype="" id="8806" explains="">
其見動人，乃有占；兵必起，合鬭其直。
		</region>
	</paragraph>
	<paragraph index="105">
		<region typus="original" subtype="" id="8807" explains="">
王朔所候，決於日旁。日旁雲氣，人主象。
		</region>
		<region typus="comment" subtype="" id="8808" explains="8807">
【正義】洛書云：「有雲象人，靑衣無手，在日西，天子之氣。」
		</region>
		<region typus="original" subtype="" id="8809" explains="">
皆如其形以占。
		</region>
	</paragraph>
	<paragraph index="106">
		<region typus="original" subtype="" id="8810" explains="">
故北夷之氣如群畜穹閭，
		</region>
		<region typus="comment" subtype="" id="8811" explains="8810">
【索隱】鄒云一作「弓閭」。天文志作「弓」字，音穹。蓋謂以氈爲閭，崇穹然。又宋均云「穹，獸名」，亦異説也。
		</region>
		<region typus="original" subtype="" id="8812" explains="">
南夷之氣類舟船幡旗。大水處，敗軍塲，破國之虚，下有積錢，
		</region>
		<region typus="comment" subtype="" id="8813" explains="8812">
【集解】徐廣曰：「古作『泉』字。」
		</region>
		<region typus="original" subtype="" id="8814" explains="">
金寶之上，皆有氣，不可不察。海旁蜄氣象樓臺；廣野氣成宮闕然。雲氣各象其山川人民所聚積。
		</region>
		<region typus="comment" subtype="" id="8815" explains="8814">
【正義】淮南子云：「土地各以類生人，是故山氣多勇，澤氣多瘖，風氣多聾，林氣多躄，木氣多傴，石氣多力，險阻氣多壽，谷氣多痺，丘氣多狂，廟氣多仁，陵氣多貪，輕土多利足，重土多遲，淸水音小，濁水音大，湍水人重，中土多聖人。皆象其氣，皆應其類也。」
		</region>
	</paragraph>
	<paragraph index="107">
		<region typus="original" subtype="" id="8816" explains="">
故候息秏者，入國邑，視封疆田疇之正治，
		</region>
		<region typus="comment" subtype="" id="8817" explains="8816">
【集解】如淳曰：「蔡邕云麻田曰疇。」
		</region>
		<region typus="original" subtype="" id="8818" explains="">
城郭室屋門戸之潤澤，次至車服畜産精華。實息者，吉；虚秏者，凶。
		</region>
	</paragraph>
	<paragraph index="108">
		<region typus="original" subtype="" id="8819" explains="">
若煙非煙，若雲非雲，鬱鬱紛紛，蕭索輪囷，是謂卿雲。
		</region>
		<region typus="comment" subtype="" id="8820" explains="8819">
【正義】卿音慶。
		</region>
		<region typus="original" subtype="" id="8821" explains="">
卿雲，喜氣也。若霧
		</region>
		<region typus="comment" subtype="" id="8822" explains="8821">
【索隱】音如字，一音蒙，一音亡遘反。爾雅云「天氣下地不應曰霧」，言蒙昧不明之意也。
		</region>
		<region typus="original" subtype="" id="8823" explains="">
非霧，衣冠而不濡，見則其域被甲而趨。
		</region>
	</paragraph>
	<paragraph index="109">
		<region typus="original" subtype="" id="8824" explains="">
雷電、蝦虹、辟歴、夜明者，陽氣之動者也，春夏則發，秋冬則藏，故候者無不司之。
		</region>
	</paragraph>
	<paragraph index="110">
		<region typus="original" subtype="" id="8825" explains="">
天開縣物，
		</region>
		<region typus="comment" subtype="" id="8826" explains="8825">
【集解】孟康曰：「謂天裂而見物象，天開示縣象。」
		</region>
		<region typus="original" subtype="" id="8827" explains="">
地動坼絶。
		</region>
		<region typus="comment" subtype="" id="8828" explains="8827">
【正義】趙世家幽繆王遷五年，「代地動，自樂徐以西，北至平陰，臺屋牆垣太半壞，地坼東西百三十歩」。
		</region>
		<region typus="original" subtype="" id="8829" explains="">
山崩及徙，川塞谿垘；
		</region>
		<region typus="comment" subtype="" id="8830" explains="8829">
【集解】徐廣曰：「土雍曰垘，音服。」駰案：孟康曰「谿，谷也。垘，崩也」。蘇林曰「伏，流也」。
		</region>
		<region typus="original" subtype="" id="8831" explains="">
水澹地長，見象。城郭門閭，閨臬槁枯；宮廟邸第，人民所次。謡俗車服，觀民飲食。五穀草木，觀其所屬。倉府廄庫，四通之路。六畜禽獸，所産去就；魚鱉鳥鼠，觀其所處。鬼哭若呼，其人逢俉。化言，
		</region>
		<region typus="comment" subtype="" id="8832" explains="8831">
【索隱】俉，迎也。伯莊曰：「音五故反。」俉音五故反。逢俉謂相逢而驚也。亦作「迕」，音同。「化」當爲「訛」，字之誤耳。
		</region>
		<region typus="original" subtype="" id="8833" explains="">
誠然。
		</region>
	</paragraph>
	<paragraph index="111">
		<region typus="original" subtype="" id="8834" explains="">
凡候歳美惡，謹候歳始。歳始或冬至日，産氣始萌。臘明日，人衆卒歳，一會飲食，發陽氣，故曰初歳。正月旦，王者歳首；立春日，四時之始也。
		</region>
		<region typus="comment" subtype="" id="8835" explains="8834">
【索隱】謂立春日是去年四時之終卒，今年之始也。
		</region>
		<region typus="original" subtype="" id="8836" explains="">
四始者，候之日。
		</region>
		<region typus="comment" subtype="" id="8837" explains="8836">
【正義】謂正月旦歳之始，時之始，日之始，月之始，故云「四始」。言以四時之日候歳吉凶也。
		</region>
	</paragraph>
	<paragraph index="112">
		<region typus="original" subtype="" id="8838" explains="">
而漢魏鮮
		</region>
		<region typus="comment" subtype="" id="8839" explains="8838">
【集解】孟康曰：「人姓名，作占候者。」
		</region>
		<region typus="original" subtype="" id="8840" explains="">
集臘明正月旦決八風。風從南方來，大旱；西南，小旱；西方，有兵；西北，戎菽爲，
		</region>
		<region typus="comment" subtype="" id="8841" explains="8840">
【集解】孟康曰：「戎菽，胡豆也。爲，成也。」【索隱】戎叔爲。韋昭云「戎叔，大豆也。爲，成也」。又郭璞注爾雅亦云「戎叔，胡豆」。孟康同也。
		</region>
		<region typus="original" subtype="" id="8842" explains="">
小雨，
		</region>
		<region typus="comment" subtype="" id="8843" explains="8842">
【集解】徐廣曰：「一無此上兩字。」
		</region>
		<region typus="original" subtype="" id="8844" explains="">
趣兵；
		</region>
		<region typus="comment" subtype="" id="8845" explains="8844">
【索隱】趣音促。謂風從西北來，則戎叔成。而又有小雨，則國兵趣起也。
		</region>
		<region typus="original" subtype="" id="8846" explains="">
北方，爲中歳；東北，爲上歳；
		</region>
		<region typus="comment" subtype="" id="8847" explains="8846">
【集解】韋昭曰：「歳大穰。」
		</region>
		<region typus="original" subtype="" id="8848" explains="">
東方，大水；東南，民有疾疫，歳惡。故八風各與其衝對，課多者爲勝。多勝少，久勝亟，疾勝徐。旦至食，爲麥；食至日昳，爲稷；昳至餔，爲黍；餔至下餔，爲菽；下餔至日入，爲麻。欲終日有雲，有風，有日。
		</region>
		<region typus="comment" subtype="" id="8849" explains="8848">
【正義】正月旦，欲其終一日有風有日，則一歳之中五穀豐熟，無災害也。
		</region>
		<region typus="original" subtype="" id="8850" explains="">
日當其時者，深而多實；無雲有風日，當其時，淺而多實；有雲風，無日，當其時，深而少實；有日，無雲，不風，當其時者稼有敗。如食頃，小敗；熟五斗米頃，大敗。則風復起，有雲，其稼復起。各以其時用雲色占種所宜。其雨雪若寒，歳惡。
		</region>
	</paragraph>
	<paragraph index="113">
		<region typus="original" subtype="" id="8851" explains="">
是日光明，聽都邑人民之聲。聲宮，則歳善，吉；商，則有兵；徴，旱；羽，水；角，歳惡。
		</region>
	</paragraph>
	<paragraph index="114">
		<region typus="original" subtype="" id="8852" explains="">
或從正月旦比數雨。
		</region>
		<region typus="comment" subtype="" id="8853" explains="8852">
【索隱】比音鼻律反。數音疎矩反。謂以次數日以候一歳之雨，以知豐穰也。
		</region>
		<region typus="original" subtype="" id="8854" explains="">
率日食一升，至七升而極；
		</region>
		<region typus="comment" subtype="" id="8855" explains="8854">
【集解】孟康曰：「正月一日雨，民有一升之食；二日雨，民有二升之食；如此至七日。」
		</region>
		<region typus="original" subtype="" id="8856" explains="">
過之，不占。數至十二日，日直其月，占水旱。
		</region>
		<region typus="comment" subtype="" id="8857" explains="8856">
【集解】孟康曰：「月一日雨，正月水。」
		</region>
		<region typus="original" subtype="" id="8858" explains="">
爲其環千里内占，則爲天下候，竟正月。
		</region>
		<region typus="comment" subtype="" id="8859" explains="8858">
【集解】孟康曰：「月三十日周天，歴二十八宿，然後可占天下。」
		</region>
		<region typus="comment" subtype="" id="8860" explains="8858">
【正義】案：月列宿，日、風、雲有變，占其國，並太歳所在，則知其歳豐稔、水旱、飢饉也。
		</region>
		<region typus="original" subtype="" id="8861" explains="">
月所離列宿，
		</region>
		<region typus="comment" subtype="" id="8862" explains="8861">
【索隱】月離於畢。案：韋昭云「離，歴也」。
		</region>
		<region typus="original" subtype="" id="8863" explains="">
日、風、雲，占其國。然必察太歳所在。在金，穰；水，毀；木，飢；火，旱。此其大經也。
		</region>
	</paragraph>
	<paragraph index="115">
		<region typus="original" subtype="" id="8864" explains="">
正月上甲，風從東方，宜蠶；風從西方，若旦黃雲，惡。
		</region>
	</paragraph>
	<paragraph index="116">
		<region typus="original" subtype="" id="8865" explains="">
冬至短極，縣土炭，炭動，鹿解角，蘭根出，泉水躍，略以知日至，要決晷景。歳星所在，五穀逢昌。其對爲沖，歳乃有殃。
		</region>
	</paragraph>
	<paragraph index="117">
		<region typus="original" subtype="" id="8866" explains="">
冬至短極，縣土炭，
		</region>
		<region typus="comment" subtype="" id="8867" explains="8866">
【集解】孟康曰：「先冬至三日，縣土炭於衡兩端，輕重適均，冬至日陽氣至則炭重，夏至日陰氣至則土重。」晉灼曰：「蔡邕律暦記『候鍾律權土炭，冬至陽氣應黃鍾通，土炭輕而衡仰，夏至陰氣應蕤賓通，土炭重而衡低。進退先後，五日之中』。」
		</region>
		<region typus="original" subtype="" id="8868" explains="">
炭動，鹿解角，蘭根出，泉水躍，略以知日至，要決晷景。歳星所在，五穀逢昌。其對爲衝，歳乃有殃。
		</region>
		<region typus="comment" subtype="" id="8869" explains="8868">
【正義】言晷景歳星行不失次，則無災異，五穀逢其昌盛；若晷景歳星行而失舍有所衝，則歳乃有殃禍災變也。
		</region>
	</paragraph>
	<paragraph index="118">
		<region typus="original" subtype="" id="8870" explains="">
==太史公曰==
		</region>
	</paragraph>
	<paragraph index="119">
		<region typus="original" subtype="" id="8871" explains="">
太史公曰：自初生民以來，世主曷嘗不暦日月星辰？及至五家、
		</region>
		<region typus="comment" subtype="" id="8872" explains="8871">
【索隱】案：謂五紀，歳、月、日、星辰、暦數，各有一家顓學習之，故曰「五家」也。
		</region>
		<region typus="original" subtype="" id="8873" explains="">
三代，紹而明之，
		</region>
		<region typus="comment" subtype="" id="8874" explains="8873">
【正義】五家，黃帝、髙陽、髙辛、唐虞、堯舜也。三代，夏、殷、周也。言生民以來，何曾不暦日、月、星辰，及至五帝、三王，亦於紹繼而明天數陰陽也。
		</region>
		<region typus="original" subtype="" id="8875" explains="">
内冠帶，外夷狄，分中國爲十有二州，仰則觀象於天，俯則法類於地。天則有日月，地則有陰陽。天有五星，地有五行。天則有列宿，地則有州域。三光者，陰陽之精，氣本在地，而聖人統理之。
		</region>
	</paragraph>
	<paragraph index="120">
		<region typus="original" subtype="" id="8876" explains="">
幽厲以往，尚矣。所見天變，皆國殊窟穴，家占物怪，以合時應，其文圖籍禨祥不法。
		</region>
		<region typus="comment" subtype="" id="8877" explains="8876">
【正義】禨音機。顧野王云「禨祥，吉凶之先見也」。案：自古以來所見天變，國皆異具，所説不同，及家占物怪，用合時應者書，其文並圖籍，凶吉並不可法則。故孔子論六經，記異事而説其所應，不書變見之蹤也。
		</region>
		<region typus="original" subtype="" id="8878" explains="">
是以孔子論六經，紀異而説不書。至天道命，不傳；傳其人，不待告；
		</region>
		<region typus="comment" subtype="" id="8879" explains="8878">
【正義】待，須也。言天道性命，忽有志事，可傳授之則傳，其大指微妙，自在天性，不須深告語也。
		</region>
		<region typus="original" subtype="" id="8880" explains="">
告非其人，雖言不著。
		</region>
		<region typus="comment" subtype="" id="8881" explains="8880">
【正義】著，作慮反。著，明也。言天道性命，告非其人，雖爲言説，不得著明微妙，曉其意也。
		</region>
	</paragraph>
	<paragraph index="121">
		<region typus="original" subtype="" id="8882" explains="">
昔之傳天數者：髙辛之前，重、黎；
		</region>
		<region typus="comment" subtype="" id="8883" explains="8882">
【正義】左傳云蔡墨曰「少昊氏之子曰黎，爲火正，號祝融」，即火行之官，知天數。
		</region>
		<region typus="original" subtype="" id="8884" explains="">
於唐、虞，羲、和；
		</region>
		<region typus="comment" subtype="" id="8885" explains="8884">
【正義】羲氏，和氏，掌天地四時之官也。
		</region>
		<region typus="original" subtype="" id="8886" explains="">
有夏，昆吾；
		</region>
		<region typus="comment" subtype="" id="8887" explains="8886">
【正義】昆吾，陸終之子。虞翻云「昆吾名樊，爲己姓，封昆吾」。世本云昆吾衞者也。
		</region>
		<region typus="original" subtype="" id="8888" explains="">
殷商，巫咸；
		</region>
		<region typus="comment" subtype="" id="8889" explains="8888">
【正義】巫咸，殷賢臣也，本呉人，冢在蘇州常熟海隅山上。子賢，亦在此也。
		</region>
		<region typus="original" subtype="" id="8890" explains="">
周室，史佚、萇弘；
		</region>
		<region typus="comment" subtype="" id="8891" explains="8890">
【正義】史佚，周武王時太史尹佚也。萇弘，周靈王時大夫也。
		</region>
		<region typus="original" subtype="" id="8892" explains="">
於宋，子韋；鄭則裨竈；
		</region>
		<region typus="comment" subtype="" id="8893" explains="8892">
【正義】裨竈，鄭大夫也。
		</region>
		<region typus="original" subtype="" id="8894" explains="">
在齊，甘公；
		</region>
		<region typus="comment" subtype="" id="8895" explains="8894">
【集解】徐廣曰：「或曰甘公名德也，本是魯人。」
		</region>
		<region typus="comment" subtype="" id="8896" explains="8894">
【正義】七録云楚人，戰國時作天文星占八巻。
		</region>
		<region typus="original" subtype="" id="8897" explains="">
楚，唐眛；
		</region>
		<region typus="comment" subtype="" id="8898" explains="8897">
【正義】莫葛反。
		</region>
		<region typus="original" subtype="" id="8899" explains="">
趙，尹皋；魏，石申。
		</region>
		<region typus="comment" subtype="" id="8900" explains="8899">
【正義】七録云石申，魏人，戰國時作天文八巻也。
		</region>
	</paragraph>
	<paragraph index="122">
		<region typus="original" subtype="" id="8901" explains="">
夫天運，三十歳一小變，百年中變，五百載大變；三大變一紀，三紀而大備：此其大數也。爲國者必貴三五。
		</region>
		<region typus="comment" subtype="" id="8902" explains="8901">
【索隱】三五謂三十歳一小變，五百歳一大變。
		</region>
		<region typus="original" subtype="" id="8903" explains="">
上下各千歳，然後天人之際續備。
		</region>
	</paragraph>
	<paragraph index="123">
		<region typus="original" subtype="" id="8904" explains="">
太史公推古天變，未有可考於今者。蓋略以春秋二百四十二年之間，
		</region>
		<region typus="comment" subtype="" id="8905" explains="8904">
【正義】謂從隱公元年至哀公十四年獲麟也。隱公十一年，桓公十八年，莊公三十二年，閔公二年，僖公三十三年，文公十八年，宣公十八年，成公十八年，襄公三十一年，昭公三十二年，定公十五年，哀公十四年：凡二百四十二年也。
		</region>
		<region typus="original" subtype="" id="8906" explains="">
日蝕三十六，
		</region>
		<region typus="comment" subtype="" id="8907" explains="8906">
【正義】謂隱公三年二月乙巳；桓公三年七月壬辰朔，十七年十月朔；莊公十八年三月朔，二十五年六月辛未朔，二十六年十二月癸亥朔，三十年九月庚午朔；僖公五年九月戊申朔，十二年三月庚午朔，十五年五月朔；文公元年二月癸亥朔，十五年六月辛卯朔；宣公八年七月庚子朔，十年四月丙辰朔，十七年六月癸卯朔；成公十六年六月丙辰朔，十七年七月丁巳朔；襄公十四年二月乙未朔，十五年八月丁巳朔，二十年十月丙辰朔，二十一年九月庚戌朔，十月庚辰朔，二十三年二月癸酉朔，二十四年七月甲子朔，八月癸巳朔，二十七年十二月乙亥朔；昭公七年四月甲辰朔，十五年六月丁巳朔，十七年六月甲戌朔，二十一年七月壬午朔，二十二年十二月癸酉朔，二十四年五月乙未朔，三十年十二月辛亥朔；定公五年三月辛亥朔，十二年十一月丙寅朔，十五年八月庚辰朔：凡蝕三十六也。
		</region>
		<region typus="original" subtype="" id="8908" explains="">
彗星三見，
		</region>
		<region typus="comment" subtype="" id="8909" explains="8908">
【正義】謂文公十四年七月有星入於北斗，昭公十七年冬有星孛於大辰，哀公十三年有星孛於東方。
		</region>
		<region typus="original" subtype="" id="8910" explains="">
宋襄公時星隕如雨。
		</region>
		<region typus="comment" subtype="" id="8911" explains="8910">
【正義】謂僖公十六年正月戊申朔，隕石於宋五也。
		</region>
		<region typus="original" subtype="" id="8912" explains="">
天子微，諸侯力政，
		</region>
		<region typus="comment" subtype="" id="8913" explains="8912">
【集解】徐廣曰：「一作『征』。」
		</region>
		<region typus="original" subtype="" id="8914" explains="">
五伯代興，
		</region>
		<region typus="comment" subtype="" id="8915" explains="8914">
【正義】趙岐注孟子云齊桓、晉文、秦穆、宋襄、楚莊也。
		</region>
		<region typus="original" subtype="" id="8916" explains="">
更爲主命，自是之後，衆暴寡，大併小。秦、楚、呉、越，夷狄也，爲彊伯。
		</region>
		<region typus="comment" subtype="" id="8917" explains="8916">
【正義】秦祖非子初邑於秦，地在西戎。楚子鬻熊始封丹陽，荊蠻。呉太伯居呉，周章因封呉，號句呉。越祖少康之子初封於越，以守禹祀，地稱東越。皆戎夷之地，故言夷狄也。後秦穆、楚莊、呉闔閭、越句踐皆得封爲伯也。
		</region>
		<region typus="original" subtype="" id="8918" explains="">
田氏簒齊，
		</region>
		<region typus="comment" subtype="" id="8919" explains="8918">
【正義】周安王二十三年，齊康公卒，田和併齊而立爲齊侯
		</region>
		<region typus="original" subtype="" id="8920" explains="">
。三家分晉，
		</region>
		<region typus="comment" subtype="" id="8921" explains="8920">
【正義】周安王二十六年，魏武侯、韓文侯、趙敬侯共滅晉靜而三分其地。
		</region>
		<region typus="original" subtype="" id="8922" explains="">
並爲戰國。爭於攻取，兵革更起，城邑數屠，因以飢饉疾疫焦苦，臣主共憂患，其察禨祥候星氣尤急。近世十二諸侯七國相王，
		</region>
		<region typus="comment" subtype="" id="8923" explains="8922">
【正義】王，於放反。謂漢孝景三年，呉王濞、楚王戊、趙王遂、濟南王辟光、淄川王賢、膠東王雄渠也。
		</region>
		<region typus="original" subtype="" id="8924" explains="">
言從衡者繼踵，而皋、唐、甘、石因時務論其書傳，故其占驗凌雜米鹽。
		</region>
		<region typus="comment" subtype="" id="8925" explains="8924">
【正義】凌雜，交亂也。米鹽，細碎也。言皋、唐、甘、石等因時務論其書傳中災異所記録者，故其占驗交亂細碎。其語在漢書五行志中也。
		</region>
	</paragraph>
	<paragraph index="124">
		<region typus="original" subtype="" id="8926" explains="">
二十八舍主十二州，
		</region>
		<region typus="comment" subtype="" id="8927" explains="8926">
【正義】二十八舍，謂東方角、亢、氐、房、心、尾、箕；北方斗、牛、女、虚、危、室、壁；西方奎、婁、胃、昴、畢、觜、參；南方井、鬼、柳、星、張、翼、軫。星經云：「角、亢，鄭之分野，兗州；氐、房、心，宋之分野，豫州；尾、箕，燕之分野，幽州；南斗、牽牛，呉、越之分野，揚州；須女、虚，齊之分野，靑州；危、室、壁，衞之分野，並州；奎、婁，魯之分野，徐州；胃、昴，趙之分野，冀州；畢、觜、參，魏之分野，益州；東井、輿鬼，秦之分野，雍州；柳、星、張，周之分野，三河；翼、軫，楚之分野，荊州也。
		</region>
		<region typus="original" subtype="" id="8928" explains="">
斗秉兼之，所從來久矣。
		</region>
		<region typus="comment" subtype="" id="8929" explains="8928">
【正義】言北斗所建秉十二辰，兼十二州，二十八宿，自古所用，從來久遠矣。
		</region>
		<region typus="original" subtype="" id="8930" explains="">
秦之疆也，候在太白，占於狼、弧。
		</region>
		<region typus="comment" subtype="" id="8931" explains="8930">
【正義】太白、狼、弧，皆西方之星，故秦占候也。
		</region>
		<region typus="original" subtype="" id="8932" explains="">
呉、楚之疆，候在熒惑，占於鳥衡。
		</region>
		<region typus="comment" subtype="" id="8933" explains="8932">
【正義】熒惑、鳥衡，皆南方之星，故呉、楚之占候也。鳥衡，柳星也。一本作「注張」也。
		</region>
		<region typus="original" subtype="" id="8934" explains="">
燕、齊之疆，候在辰星，占於虚、危。
		</region>
		<region typus="comment" subtype="" id="8935" explains="8934">
【正義】辰星、虚、危，皆北方之星，故燕、齊占候也。
		</region>
		<region typus="original" subtype="" id="8936" explains="">
宋、鄭之疆，候在歳星，占於房、心。
		</region>
		<region typus="comment" subtype="" id="8937" explains="8936">
【正義】歳星、房、心，皆東方之星，故宋、鄭占候也。
		</region>
		<region typus="original" subtype="" id="8938" explains="">
晉之疆，亦候在辰星，占於參罰。
		</region>
		<region typus="comment" subtype="" id="8939" explains="8938">
【正義】辰星、參、罰，皆北方西方之星，故晉占候也。
		</region>
	</paragraph>
	<paragraph index="125">
		<region typus="original" subtype="" id="8940" explains="">
及秦併呑三晉、燕、代，自河山以南者中國。
		</region>
		<region typus="comment" subtype="" id="8941" explains="8940">
【正義】河，黃河也。山，華山也。從華山及黃河以南爲中國也。
		</region>
		<region typus="original" subtype="" id="8942" explains="">
中國於四海内則在東南，爲陽；
		</region>
		<region typus="comment" subtype="" id="8943" explains="8942">
【正義】爾雅云「九夷，八狄，七戎，六蠻，謂之四海之内」。中國，從河山東南爲陽也。
		</region>
		<region typus="original" subtype="" id="8944" explains="">
陽則日、歳星、熒惑、塡星；
		</region>
		<region typus="comment" subtype="" id="8945" explains="8944">
【正義】日，人質反。塡音鎭。日，陽也。歳星屬東方，熒惑屬南方，塡星屬中央，皆在南及東，爲陽也。
		</region>
		<region typus="original" subtype="" id="8946" explains="">
占於街南，畢主之。
		</region>
		<region typus="comment" subtype="" id="8947" explains="8946">
【正義】天街二星，主畢、昴，主國界也。街南爲華夏之國，街北爲夷狄之國，則畢星主陽。
		</region>
		<region typus="original" subtype="" id="8948" explains="">
其西北則胡、貉、月氏諸衣旃裘引弓之民，爲陰；
		</region>
		<region typus="comment" subtype="" id="8949" explains="8948">
【正義】貉音陌。氏音支。從河山西北及秦、晉爲陰也。
		</region>
		<region typus="original" subtype="" id="8950" explains="">
陰則月、太白、辰星；
		</region>
		<region typus="comment" subtype="" id="8951" explains="8950">
【正義】月，陰也。太白屬西方，辰星屬北方，皆在北及西，爲陰也。
		</region>
		<region typus="original" subtype="" id="8952" explains="">
占於街北，昴主之。
		</region>
		<region typus="comment" subtype="" id="8953" explains="8952">
【正義】天街星北爲夷狄之國，則昴星主之，陰也。
		</region>
		<region typus="original" subtype="" id="8954" explains="">
故中國山川東北流，其維，首在隴、蜀，尾沒於勃、碣。
		</region>
		<region typus="comment" subtype="" id="8955" explains="8954">
【正義】言中國山及川東北流行，若南山首在崑崙葱嶺，東北行，連隴山至南山、華山，渡河東北盡碣石山。黃河首起崑崙山；渭水、岷江發源出隴山：皆東北東入渤海也。
		</region>
		<region typus="original" subtype="" id="8956" explains="">
是以秦、晉好用兵，
		</region>
		<region typus="comment" subtype="" id="8957" explains="8956">
【集解】韋昭曰：「秦晉西南維之北爲陰，猶與胡、貉引弓之民同，故好用兵。」
		</region>
		<region typus="original" subtype="" id="8958" explains="">
復占太白，太白主中國；而胡、貉數侵掠，
		</region>
		<region typus="comment" subtype="" id="8959" explains="8958">
【正義】主猶領也，入也。星經云「太白在北，月在南，中國敗；太白在南，月在北，中國不敗也」。是胡貉數侵掠之也。
		</region>
		<region typus="original" subtype="" id="8960" explains="">
獨占辰星，辰星出入躁疾，常主夷狄：其大經也。此更爲客主人。
		</region>
		<region typus="comment" subtype="" id="8961" explains="8960">
【正義】更，格行反，下同。星經云：「辰星不出，太白爲客；辰星出，太白爲主人。辰星、太白不相從，雖有軍不戰。辰星出東方，太白出西方，若辰星出西方，太白出東方，爲『格野』，雖有兵不戰；合宿乃戰。辰星入太白中五日，及入而上出，破軍殺將，客勝；不出，客亡地。視旗所指。」
		</region>
		<region typus="original" subtype="" id="8962" explains="">
熒惑爲孛，外則理兵，内則理政。故曰「雖有明天子，必視熒惑所在」。
		</region>
		<region typus="comment" subtype="" id="8963" explains="8962">
【索隱】必視熒惑之所在。此據春秋緯文耀鈎，故言「故曰」。
		</region>
		<region typus="original" subtype="" id="8964" explains="">
諸侯更彊，時菑異記，無可録者。
		</region>
	</paragraph>
	<paragraph index="126">
		<region typus="original" subtype="" id="8965" explains="">
秦始皇之時，十五年彗星四見，久者八十日，長或竟天。其後秦遂以兵滅六王，併中國，外攘四夷，死人如亂麻，因以張楚並起，三十年之間
		</region>
		<region typus="comment" subtype="" id="8966" explains="8965">
【正義】謂從秦始皇十六年起兵滅韓，至漢髙祖五年滅項羽，則三十六年矣。
		</region>
		<region typus="original" subtype="" id="8967" explains="">
兵相駘藉，
		</region>
		<region typus="comment" subtype="" id="8968" explains="8967">
【集解】蘇林曰：「駘音臺，登躡也。」
		</region>
		<region typus="original" subtype="" id="8969" explains="">
不可勝數。自蚩尤以來，未嘗若斯也。
		</region>
	</paragraph>
	<paragraph index="127">
		<region typus="original" subtype="" id="8970" explains="">
項羽救鉅鹿，枉矢西流，山東遂合從諸侯，西坑秦人，誅屠咸陽。
		</region>
	</paragraph>
	<paragraph index="128">
		<region typus="original" subtype="" id="8971" explains="">
漢之興，五星聚於東井。平城之圍，
		</region>
		<region typus="comment" subtype="" id="8972" explains="8971">
【索隱】漢髙祖之七年。
		</region>
		<region typus="original" subtype="" id="8973" explains="">
月暈參、畢七重。
		</region>
		<region typus="comment" subtype="" id="8974" explains="8973">
【索隱】案：天文志「其占者畢、昴間天街也。街北，胡也。街南，中國也。昴爲匈奴；參爲趙；畢爲邊兵。是歳髙祖自將兵撃匈奴，至平城，爲冒頓所圍，七日乃解」。則天象有若符契。七重，主七日也。
		</region>
		<region typus="original" subtype="" id="8975" explains="">
諸呂作亂，日蝕，晝晦。呉楚七國叛逆，彗星數丈，天狗過梁野；及兵起，遂伏屍流血其下。元光、元狩，蚩尤之旗再見，長則半天。其後京師師四出，
		</region>
		<region typus="comment" subtype="" id="8976" explains="8975">
【正義】元光元年，太中大夫衞靑等伐匈奴；元狩二年，冠軍侯霍去病等撃胡；元鼎五年，衞尉路博德等破南越；及韓説破東越，並破西南夷，開十餘郡；元年，樓船將軍楊僕撃朝鮮也。
		</region>
		<region typus="original" subtype="" id="8977" explains="">
誅夷狄者數十年，而伐胡尤甚。越之亡，熒惑守斗；
		</region>
		<region typus="comment" subtype="" id="8978" explains="8977">
【正義】南斗爲呉、越之分野。
		</region>
		<region typus="original" subtype="" id="8979" explains="">
朝鮮之拔，星茀
		</region>
		<region typus="comment" subtype="" id="8980" explains="8979">
【索隱】音佩，即孛星也。
		</region>
		<region typus="original" subtype="" id="8981" explains="">
於河戍；
		</region>
		<region typus="comment" subtype="" id="8982" explains="8981">
【索隱】案：天文志「武帝元封之中，星孛於河戍，其占曰『南戍爲越門，北戍爲胡門』。其後漢兵撃拔朝鮮，以爲樂浪、玄菟郡。朝鮮在海中，越之象，居北方，胡之域也」。其河戍即南河、北河也。
		</region>
		<region typus="original" subtype="" id="8983" explains="">
兵征大宛，星茀招搖：
		</region>
		<region typus="comment" subtype="" id="8984" explains="8983">
【正義】招搖一星，次北斗杓端，主胡兵也。占：角變，則兵革大行。
		</region>
		<region typus="original" subtype="" id="8985" explains="">
此其犖犖
		</region>
		<region typus="comment" subtype="" id="8986" explains="8985">
【索隱】力角反。犖犖，大事分明也。
		</region>
		<region typus="original" subtype="" id="8987" explains="">
大者。若至委曲小變，不可勝道。由是觀之，未有不先形見而應隨之者也。
		</region>
	</paragraph>
	<paragraph index="129">
		<region typus="original" subtype="" id="8988" explains="">
夫自漢之爲天數者，星則唐都，氣則王朔，占歳則魏鮮。故甘、石暦五星法，唯獨熒惑有反逆行；逆行所守，及他星逆行，日月薄蝕，
		</region>
		<region typus="comment" subtype="" id="8989" explains="8988">
【集解】孟康曰：「日月無光曰薄。京房易傳曰『日赤黃爲薄』。或曰不交而蝕曰薄。」韋昭曰：「氣往迫之爲薄，虧毀爲蝕。」
		</region>
		<region typus="original" subtype="" id="8990" explains="">
皆以爲占。
		</region>
	</paragraph>
	<paragraph index="130">
		<region typus="original" subtype="" id="8991" explains="">
余觀史記，考行事，百年之中，五星無出而不反逆行，反逆行，嘗盛大而變色；日月薄蝕，行南北有時：此其大度也。故紫宮
		</region>
		<region typus="comment" subtype="" id="8992" explains="8991">
【正義】中宮也
		</region>
		<region typus="original" subtype="" id="8993" explains="">
、房心
		</region>
		<region typus="comment" subtype="" id="8994" explains="8993">
【正義】東宮也
		</region>
		<region typus="original" subtype="" id="8995" explains="">
、權衡
		</region>
		<region typus="comment" subtype="" id="8996" explains="8995">
【正義】南宮也
		</region>
		<region typus="original" subtype="" id="8997" explains="">
、咸池
		</region>
		<region typus="comment" subtype="" id="8998" explains="8997">
【正義】西宮也
		</region>
		<region typus="original" subtype="" id="8999" explains="">
、虚危
		</region>
		<region typus="comment" subtype="" id="9000" explains="8999">
【正義】北宮也
		</region>
		<region typus="original" subtype="" id="9001" explains="">
列宿部星
		</region>
		<region typus="comment" subtype="" id="9002" explains="9001">
【正義】五官列宿部内之星也
		</region>
		<region typus="original" subtype="" id="9003" explains="">
，此天之五官坐位也，爲經，不移徙，大小有差，闊狹有常
		</region>
		<region typus="comment" subtype="" id="9004" explains="9003">
【集解】孟康曰：「闊狹，若三臺星相去遠近。」
		</region>
		<region typus="original" subtype="" id="9005" explains="">
。水、火、金、木、塡星
		</region>
		<region typus="comment" subtype="" id="9006" explains="9005">
【集解】徐廣曰：「木、火、土三星若合，是謂驚位絶行。」
		</region>
		<region typus="original" subtype="" id="9007" explains="">
，此五星者，天之五佐
		</region>
		<region typus="comment" subtype="" id="9008" explains="9007">
【正義】言水、火、金、木、土五星佐天行德也
		</region>
		<region typus="original" subtype="" id="9009" explains="">
，爲［經］緯，見伏有時，
		</region>
		<region typus="comment" subtype="" id="9010" explains="9009">
【正義】
		</region>
		<region typus="original" subtype="" id="9011" explains="">
五星行南北爲經，東西爲緯也。所過行贏縮有度。
		</region>
	</paragraph>
	<paragraph index="131">
		<region typus="original" subtype="" id="9012" explains="">
日變脩德，月變省刑，星變結和。凡天變，過度乃占。國君彊大，有德者昌；羽小，飾詐者亡。太上脩德，其次脩政，其次脩救，其次脩禳，正下無之。夫常星之變希見，而三光之占亟用。日月暈適，
		</region>
		<region typus="comment" subtype="" id="9013" explains="9012">
【集解】徐廣曰：「適者，災變咎徴也。」李斐曰：「適，見災於天。劉向以爲日、月蝕及星逆行，非太平之常。自周衰以來，人事多亂，故天文應之遂變耳。」駰案：孟康曰「暈，日旁氣也。適，日之將食，先有黑氣之變」。
		</region>
		<region typus="original" subtype="" id="9014" explains="">
雲風，此天之客氣，其發見亦有大運。然其與政事俯仰，最近人之符。此五者，天之感動。爲天數者，必通三五。
		</region>
		<region typus="comment" subtype="" id="9015" explains="9014">
【索隱】案：三謂三辰，五謂五星。
		</region>
		<region typus="original" subtype="" id="9016" explains="">
終始古今，深觀時變，察其精粗，則天官備矣。
		</region>
	</paragraph>
	<paragraph index="132">
		<region typus="original" subtype="" id="9017" explains="">
蒼帝行德，天門爲之開。
		</region>
		<region typus="comment" subtype="" id="9018" explains="9017">
【索隱】案：謂王者行春令，布德澤，被天下，應靈威仰之帝，而天門爲之開，以發德化也。天門，即左右角間也。正義爲，於僞反，下同。蒼帝，東方靈威仰之帝也。春，萬物開發，東作起，則天發其德化，天門爲之開也。
		</region>
		<region typus="original" subtype="" id="9019" explains="">
赤帝行德，天牢爲之空。
		</region>
		<region typus="comment" subtype="" id="9020" explains="9019">
【索隱】亦謂王者行德，以應火精之帝。謂舉大禮，封諸侯之地，則是赤帝行德。夏陽，主舒散，故天牢爲之空，則人主當赦宥也。
		</region>
		<region typus="comment" subtype="" id="9021" explains="9019">
【正義】赤帝，南方赤熛怒之帝也。夏萬物茂盛，功作大興，則天施德惠，天牢爲之空虚也。天牢六星，在北斗魁下，不對中臺，主秉禁暴，亦貴人之牢也。
		</region>
		<region typus="original" subtype="" id="9022" explains="">
黃帝行德，天夭爲之起。
		</region>
		<region typus="comment" subtype="" id="9023" explains="9022">
【正義】黃帝，中央含樞紐之帝。季夏萬物盛大，則當大赦，含養群品也。
		</region>
		<region typus="original" subtype="" id="9024" explains="">
風從西北來，必以庚、辛。一秋中，五至，大赦；三至，小赦。白帝行德，以正月二十日、二十一日，月暈圍，常大赦載，謂有太陽也。一曰：
		</region>
		<region typus="comment" subtype="" id="9025" explains="9024">
【索隱】一曰，二曰，案謂星家之異説，太史公兼記之耳。
		</region>
		<region typus="original" subtype="" id="9026" explains="">
白帝行德，畢、昴爲之圍。圍三暮，德乃成；
		</region>
		<region typus="comment" subtype="" id="9027" explains="9026">
【正義】白帝，西方白招矩之帝也。秋萬物咸成，則暈圍畢、昴三暮，帝德乃成也。
		</region>
		<region typus="original" subtype="" id="9028" explains="">
不三暮，及圍不合，德不成。二曰：以辰圍，不出其旬。黑帝行德，天關爲之動。
		</region>
		<region typus="comment" subtype="" id="9029" explains="9028">
【正義】黑帝，北方葉光紀之帝也。冬萬物閉藏，爲之動，爲之開閉也。天關一星，在五車南，畢西北，爲天門，日、月、五星所道，主邊事，亦爲限隔内外，障絶往來，禁道之作違者。占：芒，角，有兵起；五星守之，主貴人多死也。
		</region>
		<region typus="original" subtype="" id="9030" explains="">
天行德，天子更立年；
		</region>
		<region typus="comment" subtype="" id="9031" explains="9030">
【索隱】案：天，謂北極，紫微宮也。言王者當天心，則北辰有光耀，是行德也。北辰光耀，則天子更立年也。
		</region>
		<region typus="original" subtype="" id="9032" explains="">
不德，風雨破石。三能、三衡者，天廷也。
		</region>
		<region typus="comment" subtype="" id="9033" explains="9032">
【索隱】
		</region>
		<region typus="original" subtype="" id="9034" explains="">
上云「南宮朱鳥，權衡，衡，太微，三光之廷」，則三衡者即太微也。其謂之三者，爲日、月、五星也。然斗第六第五星亦名衡，又參三星亦名衡，然並不爲天廷也。
		</region>
		<region typus="comment" subtype="" id="9035" explains="9034">
【正義】晉書天文志云：「三台，主開德宣符也，所以和陰陽而理萬物也。三衡者，北斗魁四星爲璇璣，杓三星爲玉衡，人君之象，號令主也。又太微，天子宮庭也。太微爲衡，衡主平也，爲天庭理，法平辭理也。」案：言三台、三衡者，皆天帝之庭，號令舒散平理也，故言三台、三衡。言若有客星出三台、三衡之廷，必有奇異教令也。
		</region>
		<region typus="original" subtype="" id="9036" explains="">
客星出天廷，有奇令。
		</region>
	</paragraph>
	<paragraph index="133">
		<region typus="original" subtype="" id="9037" explains="">
==索隱述贊==
		</region>
	</paragraph>
	<paragraph index="134">
		<region typus="original" subtype="" id="9038" explains="">
在天成象，有同影響。觀文察變，其來自往。天官旣書，太史攸掌。雲物必記，星辰可仰。盈縮匪，應驗無爽。至哉玄監，云誰欲！
		</region>
	</paragraph>
</text>
